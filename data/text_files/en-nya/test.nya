Owukira otsutsa ayambitsa zawuchifwamba zowopsa ku mpoto kwa dziko la Nigeria.
Asilamu owukira otsutsa apha anthu osaposera asanu ndi awiri pa ziwawa za ku mpoto kwa Borno state ku Nigeria, omwe anaona izi awuza atola nkhani a The Associated Press lachitatu.
Anthu owukirawa anaononga mudzi wa Kautukari lachiwiri madzulo, anthu okhala m'dera la Chibok ku Borno anatero. Zachiwembuzi zinachitika panthawi yomwe Secretary-General wa U.N, Antonio Guterres anali m'derali kukakumana ndi omwe anapulumuka pa ziwawa za jihadi.
Dera la Chibok ndilotalikirana ndi Maiduguri, lomwe ndi likulu la mzindawu, ndi ma kilomita 115, komwe Guterres amakumna ndi zigawenga zakale pamene amabwezeretsedwa mmudzi pamodzi ndi anthu mazana mazana omwe anathamangitsidwa ndi zigawenga.
"Anabwera anthu ochuluka ndi zida zankhondo ndikulanda mudzi," anatero Hassan Chibok, mfumu ya mudziwu. Asilikari omwe anatumizidwa kuti akakhazikitse bata anapeza "zinthu zitawonongeka kale". A Chibok anaonjezeranso kuti "okhudzidwa akwana khumi."
M'modzi mwa anthu okhala m'derali, Yana Galang, wati anthu osachepera asanu ndi anayi anaphedwa mu ziwawa zomwe zachitika posachedwapa asilikari asanalowelere.
Apolisi a ku Nigeria anachedwa kuyankha pempo lotsimikiza kuti zachiwembuzi zinachitikadi.
Nigeria, dziko lomwe lili ndi chiwerengero cha anthu ochuluka mu Africa okwana 206 miliyoni, likupitilirabe kulimbana ndi gulu lowukira la asilamu lotchedwa Boko Haram kumpoto kwa dzikoli ndi gulu lina la asilamu okhala kumadzulo kwa derali kwa zaka khumi tsopano. Magulu owukirawa akufuna kukhazikitsa malamulo a shariah komanso kuthetsa maphunziro ochokera kwa azungu.
U.N Development Program yati anthu opitilira 35,000 afa ndipo ena okwana ma miliyoni athawa kwawo kamba ka ziwawa.
Kumayambiliro kwa sabata lino, pulezidenti wa ku Nigeria, a Muhammadu Buhari ati nkhondo yolimbana ndi magulu owukira ikupita kumapeto kamba ka chiwerengero chochuluka cha anthu owukira a gulu la jihadi omwe ayamba kumenyana okhaokha
Ziwawazi zikupitilira kukhudza madera ndi midzi yomwe ili kufupi ndi nyanja ya Chad, komwe ndi kuchimake kwa glu la Islamic State-linked, ISWAP.
"Zinthu sizili bwino" m'mudzi wa Kautukari ku Chibok ndi madera oyandikana ndi nkhalango. Oyang'anira dera la Chibok ati kupezeka kwa magulu a ziwawa kufupi ndi nkhalango ndi komwe kukuchititsa izi.
Atola nkhani akuchitiridwa nkhanza ku South Sudan, ku Sudan.
Wolemba nkhani ku Sudan ndi ku South Sudan ati kuopsezedwa ndi kumangidwa popanda chifukwa zakhala limodzi mwa gawo la moyo wawo zomwe zikuchepetsa kuthekera kwawo kodziwitsa anthu.
South Sudan ili pa nambala 128 pomwe Sudan ili pa nambala 151 pa mayiko 180 omwe ali pa ndandanda wa gulu la atola nkhani owulutsa nkhani mopanda malire; Reporters Without Boarders, pa tsiku lokumbukira ufulu wa atola nkhani padziko lonse. Lipotili latulutsidwa lachiwiri pa tsiku lomwe United Nations imakumbukira ufulu wa atola nkhani. Kukula kwa nambalayi kukusonyeza kuponderezedwa kwa wofalitsa nkhani.
A Ireen Ayaa, a Association for Media Development ku South Sudan ati malamulo a boma oletsa atolankhani kusindikiza nkhani zina, ndi ochuluka kwambiri m'dziko lawo.
"Mwezi watha nkhani zinayi zinachotsedwa mu nyuzipepala," iwo anatero.
Pakati pa mwezi wa January ndi March, ogwira ntchito yachitetezo anachotsa nkhani zambiri mu Juba Monitor, a Anna Namiriano, mkulu wokonza nkhani ku nyuzipepala ya English-language daily, anawuza South Sudan in focus. "Pomwe panachotsedwa nkhanizi ife sitinalembeponso kanthu. Iwo anati sitikuwamvera kotero pa 17 March, anayimitsa ntchito ya nyuzipepalayi."
M'mwezi wa February, wolemba nkhani ena anamangidwa kamba koonetsa msonkhano wa atola nkhani omwe anachititsa ndi opanga malamulo otsutsa nyumba ya malamulo. A chitetezo anachotsa nkhaniyi mu nyuzipepala ya Juba Monitor pamene imafuna kusindikizidwa.
"Tilibe ufulu wa atola nkhani m'dziko muno," anatero a Namirino. "Kuti tithane ndi vutoli, nyumba zowulutsa mawu zikuyenera kugwira ntchito yake pazokha. Tili ndi malamulo athu ngati atolankhani komanso tikudziwa zoyenera kuchita. Kuchotsa nkhani ndi koyipa."
Nduna ya zofalitsa mauthenga ku South Sudan, a Michael Makuei, ati atola nkhani ali ndi ufulu wonse mudziko lawo.
"South Sudan ndi malo okhawo omwe wolemba nkhani ali omasuka komanso ali ndi ufulu wonse potengera ndi malamulo. Ndikunena kuti motengera ndi malamulo chifukwa palibe chinthu chopanda vuto padziko pano." Anatero a Makuei kuwuza South Sudan Focus.
Bungwe la United Nations Commission on Human Rights latsutsa zomwe ananena a Makuei. Lipoti lomwe linasindikizidwa mu October lati boma likuchitira nkhanza womenyera ufulu, wolemba nkhani pamodzi ndi mabanja awo, kuchepetsa zochita zawo komanso kutsatira ntchito ndi chuma chawo. Bungweli latinso South Sudan ndi amodzi mwa malo owopsa kwa wolemba nkhani padziko lonse.
"South Sudan ili ndi ntchito yaikulu yokhazikitsa ndi kulimbitsa mabungwe omwe angathe kutsutsa boma la anthu loyendetsedwa bwino," A David Renz, woyang'anira ukazembe wa ku U.S m'dziko la South Sudan, ananena izi lachiwiri, kuwonjezera kunena kuti dziko la U.S ndilokhudzidwa ndi mmene ufulu wa atolankhani uliri ku South Sudan.
"Taonapo ena mwa ma wayilesi akutsekedwa pa nkhani zazing'ono, " anatero a Renz. "Tikudziwanso kuti wolemba nkhani ena a ma wayilesi ndi kanema komanso a pa masamba a mchezo ndi wodziyimila pawokha omwe amakhala ndi mantha pa zowopsa zomwe maboma aang'ono komanso boma lalikulu likhoza kuchita pofuna kulanga wolemba nkhani omwe amanena zinthu zomwe boma limafuna kuti zisanenedwe."
Olanda boma mwaupandu apilitiza chisokonezo
Wolemba nkhani ku Sudan mu mzinda wa Khartoum ati nkhanza ndi chiopsezo zachuluka kuchokera pa 25 October pomwe asilikari anatenga dziko.
Shoggi Abdulazeem, wolemba nkhani ku Sudan, wati anawopsezedwa kuti aphedwa mu November komanso anachenjezedwa kuti asayankhule ndi wofalitsa nkhani a m'mayiko ena.
"Ndimachititsa pologalamu pa Al Jazeera ndipo nditangochoka ku ma ofesi awo, anthu asanu ndi atatu a zida zawo anandilondola pa galimoto yawo kenako anazungulira galimoto yanga," Anatero a Abdulazeem. Iwo anauza South Sudan Focus kuti anatsekedwa m'maso ndi kuyendetsedwa kwa "maola opitilira awiri" ndipo analamulidwa akuti asadzatsutsenso asilikari.
"Kuwonetsa zionetsero zogwirizana ndi ulamuliro wa demokalase ku Sudan kukupitilira kukhala koopsa," anatero a Abdulazeem.
"Nyuzipepala zambiri, ma kanema ndi ma wayilesi anawuzudwa kuti asamachititse ma pologalamu kapena kufunsa mafunso anthu ena omwe anatchulidwa mayina," omwenso amatsutsana ndi ulamuliro wa asilikari, anatero a Abdulazeem. Iwo anaonjezeranso kunena kuti, "pali akuluakulu ena omwe apatsidwa ntchito yowunika vutoli."
A Aisha Assamani, mkulu komanso membala wa Independent Sudanese Media Network, anawuza South Sudan in Focus kuti wolemba nkhani komanso nyumba zowulutsa mawu zoposera khumi zinachitidwa chiwembu kuchokera m'chaka chatha pomweboma linalandidwa mwaupandu.
"Akufuna kuthana ndi ufulu woyankhula zakukhosi," anatero a Assamani. "Ambiri mwa wolemba nkhani athu ali ndi mantha komanso miyoyo yawo ili pa chiopsezo. Ambiri mwa iwo amadzibisa kamba ka mmene zinthu zawopsera."
Pa 30 December, achitetezo a ku Sudan anakasokoneza nyumba zitatu za ma wayilesi a kanema zomwe ndi; al-Arabiya, al-Hadath ndi al-Sharq - anaponya utsi wokhetsa misonzi, kumenya ogwira ntchito komanso kuwononga zida zawo zogwilira ntchito, anatero wofalitsa nkhani akomweko. Pa tsiku lomwelo, achitetezowa anamanga wolemba nkhani awiri a ku al-Sharq omwe ndi a Maha Al-Talb ndi a Sally Othman kwa maola angapo asanawalore kuti azipita.
Pa 16 January, akuluakulu a ku Sudan analanda chiphaso chogwilira ntchito cha ku Al Jazeera Live ndi kutseka ofesi yawo ku Khartoum. Kalata yochoka ku unduna wa zofalitsa nkhani kupita kwa mkulu wa kanema ya Al Jazeera ku Sudan, yati kutsekedwaku kwadza kamba ka "kusagwira ntchito bwino" komanso kuwulutsa nkhani "zomwe zimawononga zofuna za dzikolo komanso nkhani zomwe zimayika dziko lawo pa chiopsezo. Netiweki ya ku Doha yadzudzula kutsekedwaku.
M'mwezi wa February, akuluakulu a ku Sudan anamanga gulu la atola nkhani a ku BBC ku Khartoum ndi kuwafunsa mafunso kwa maola angapo asanawamasule.
VOA mobwerezabwereza inayimbira lamya akuluakulu a boma la Sudan kuti ayankhulepo pa nkhaniyi koma mkulu wa asilikali - Brigadier General Attahir Abu Haja, mlangizi wa atolankhani kwa mtsogoleri wa chisilikari, Abdul Fattah al-Burhan - sanayankhe lamya.
Michael Atit amapereka lipoti kuchokera ku Khartoum ku Sudan; Deng Ghai Deng ndi Manyang David Mayar amapereka lipoti kuchokera ku Juba ku South Sudan.
Adindo ati silikari makumi atatu a AU ya ku Burundi aphedwa mu ziwawa za Al-Shabab.
Asilikari osaposera makumi atatu a ku Burundi anaphedwa pomwe ena okwana makumi awiri anavulazidwa mu ziwawa za gulu lowukira la al-Shabab lachiwiri ku maziko a African Union ku m'mawa kwa dziko la Somalia. M'dindo wa ku Burundi watsimikiza izi.
M'dindo, yemwe anapempha kuti asatchulidwe dzina chifukwa sali ololedwa kuyankhula ndi atola nkhani, wawuza VOA Somali kuti asilikari khumi anafera pomwepo pomwe ena anamwalira kamba kovulala kwambiri. Iwo atsimikizanso kuti asilikari ena sanapezeke.
Al-Shabab yati inapha asilikari 173 pa ziwawa za ku maziko a AU mmudzi wa El-Baraf, komwe ndi makilomita 150 kumpoto kwa Mogadishu. Nambalayi siinatsimikizidwe chifukwa ena awuza VOA Somali kuti asilikari 161 ndi amene anali ku malowa panthawi imene ziwawazi zimachitika. M'dindo wa ku Burundi watsimikiza nambalayi.
M'dindo wa ku Burundi wawuza VOA Somali kuti asilikaliwa anazindikila kuti al-Shabab imasonkhana m'mudzi woyandikana nawo maola 48 ziwawazi zisanachitike. Iwo ati asilikariwa anakonzekera kudziteteza ndipo anakumba maenje.
Iwo ati chomwe chinadabwitsa asilikariwa ndi mabomba omwe al-Shabab imaphulitsa komwe amakhala. Zigawengazi zinagwiritsa ntchito ma bomba atatu, ndipo limodzi linagwera mu dzenje. Iwo akuganiza kuti zigawengazi zinaphulitsa mabomba okwana makilogalamu makumi awiri ndipo zigawenga 450 zinalanda malo a asilikariwa.
M'dindoyu wati mabomba oopsawa ndi omwe anachititsa ngoziyi.
Poyamba, boma la Burundi linapeza kuti asilikari khumi ndi omwe anaphedwa, asanu anasowa ndipo 25 anavulala. Zigawega 20 za al-Shabab zinaphedwa pa ziwawazi.
Pa tsamba la mchezo la Twitter, pulezidenti wa ku Burundi, a Evariste Ndayishimiye, ati palibenso mawu omwe anganene kudzudzula ziwawa zomwe zigawenga zikuchitira anthu a ku Burundi. Iwo analemba kuti, "ndigwirana manja ndi Africa kutonthoza maanja omwe ataya ana awo."
African Union, boma la Somali ndi ofesi ya kazembe wa ku United States ku Mogadishu adzudzula ziwawa za al-Shabab.
Wapampando wa AU a Moussa Faki Mahamat apereka ulemu kwa asilikari omwe anaphedwa ndipo ati zachiwembu zowopsazi sizichepetsa thandizo la AU lotumiza asilikari ku Somalia.
Unduna woona za kunja wa ku Somali wapempha mayiko ena kuti apitilize kuthandiza achitetezo a ku Somali ndi AU kuti akhale ndi kuthekera kothana ndi ziwawa ku Somalia.
Ofesi ya kazembe wa ku U.S yomwe ili ku Mogadishu yati ikupepesa maanja a asilikari onse omwe anaphedwa ndipo akufunira kuchira kwansanga onse omwe anavulala.
Mfumu ya mzinda wa El-Baraf, a Abdullahi Haji Muhumed, awuza VOA kuti nkhondo yomwe inachitika lachiwiri inali yoopsa koposa.
"Nkhondo ngati imeneyi siinachitikepo m'dera lino," iwo anati anthu awiri afa ndipo khumi avulala pa nkhondoyi. "Inali nkhondo yoopsa."
Aka kanali koyamba kuti al-Shabab ichite chiwembu kwa asilikari a AU chisinthireni dzina komanso magwiridwe a ntchito.
Khonsolo ya chitetezo ya U.N yomwe inapereka chilolezo kwa African Union Transition Mission ku Somalia, yapereka ulamulilo kuti ziopsezo za al-Shabab zichepe, kuthandiza kukuza chiwerengero cha asilikari a ku Somali ndi kupereka udindo wa chitetezo mmanja mwa boma la Somali. Izi zili choncho mpaka kumapeto kwa chaka cha 2024.
Nkhaniyi ikuchokera ku VOA ya ku Somali ndi Central African Services.
Dziko la Kenya liphunzitsa ogwira ntchito za m'nyumba ku mayiko a aluya za ma ufulu.
Akuluakulu a ku Kenya akuphunzitsa anthu omwe amakagwira ntchito ku mayiko a aluya za ma ufulu awo zitadziwika kuti anthuwa amachitidwa nkhanza monga kumenyedwa, kugwiliridwa komanso kuphedwa.
Padutsa chaka kuchokera nthawi yomwe a Bernard Njenga anadziwa kuti akazi awo a Esther Thuku, anamwalira ku Saudi Arabia komwe amagwira ntchito ya m'nyumba kwa zaka zitatu.
Akuluakulu a ku Saudi ati mkazi wawo anachita kudzipha kunyumba yomwe amagwirako ntchito, anatero a Njenga, koma iwo akukhulupilira kuti mkazi wawo yemwe anali ndi ana anayi anachita kuphedwa.
A Njenga ati thupi la mkazi wawo linalibe chizindikilo chilichonse chosonyeza kuti anachita kudzimangilira. Iwo anaonjezera kuti thupi la malemuyu limaoneka kuti linayikidwa m'manda chifukwa linali lakuda komanso linabayidwa kumanzere.
Akuluakulu a ku Kenya ati kuchoka m'mwezi wa November, anthu 23 ogwira ntchito za m'nyumba anamwalira pamene amagwira ntchito ku mayiko a aluya. Akuluakulu oyang'anira anthu ogwira ntchito ati zambiri mwa imfazi zinachitikira ku Saudi Arabia.
Akuluakulu a ku Saudi Arabia ati imfa zonse 23, zinadza kamba ka matenda a mtima otchedwa cardiac arrest.
M'mwezi wa April 2020, gulu lomenyera ufulu la Amnesty International linapeza kuti anthu a ku Kenya omwe amagwira ntchito za m'nyumba ku mayiko a aluya amadandaula za kusapatsidwa malipiro awo, kugwiritsidwa ntchito mokakamiza, kumenyedwa, kugwiliridwa komanso kugwira ntchito m'malo owopsa.
Tsopano dziko la Kenya likuphunzitsa za chitetezo kwa onse omwe amakagwira ntchito za m'nyumba kunja kwa dzikolo.
"Mukapanda kuwaphunzitsa, ndiye kuti mukuwayika pa chiopsezo chochitiridwa nkhanza," anatero a Edith Murogo, mkulu wa East Africa Institute of Homecare ku Nairobi. "Gawo lina la maphunzirowa ndi kudziwa ufulu wa ogwira ntchito. Akuyenera kudziwa kuyankhula bwino ndi ogwira ntchito za zoyenera kuchita pa ntchito yawo."
Pafupifupi anthu 30,000 a ku Kenya amasamukira ku mayiko a aluya kukafuna ntchito chaka chilichonse.
Mlembi woyan'ganira ogwira ntchito ku Kenya, a Simon Chelugui, ati ofesi yawo ikugwira ntchito ndi adindo a ku Saudi kuti asinthe malamulo a ogwira ntchito.
"Timafuna kuti malamulowa akhwimitsidwe kuti aziteteza olemba komanso olembedwa ntchito, osati kusalana kapena kukhala ndi maganizo oti olemba ntchito samalakwitsa," anatero a Chelugui. "Chachiwiri, malipiro azikhala omvelera komanso ogwirizana ndi ntchito."
VOA inafikira nyumba ya kazembe ya ku Saudi ku Nairobi kuti ayankhulepo pa za nkhanza komanso imfa za ogwira ntchito a ku Kenya. Nkuyankha kwawo pa email, iwo anati, ufumu wawo sumalora kuchitira nkhanza wina aliyense ndipo mzinda wa Riyadh ukugwira ntchito ndi mzinda wa Nairobi kuti ateteze nzika zawo ku milandu.
Izi zili chomwechi, adindo ati pafupifupi achinyamata 2 miliyoni amamaliza maphunziro awo a ukachenjede chaka chilichonse, kutengera ndi chiwerengero cha dziko, ndipo ntchito zomwe zilipo ndi 800,000 zokha zomwe zikuchititsa kuti achinyamatawa azipita kunja kukafuna ntchito.
South Africa yapempha kuti kukhazikitsa kwa katemera woyamba wa COVID-19 wa mu Africa kupitilire.
Adindo a zaumoyo ku South Africa apempha okonza katemera wa COVID-19, Aspen, kuti apitilize kutsegula malo awo mu dera la Eastern Cape. Izi zadza potengera nkhani yomwe a Reuters analemba kuti mkulu wa Aspen anali ndi ganizo lotseka malowa chifukwa choti katemera watsopanoyu samagulidwa.
Nthambi yowona za mankhwala ya ku South Africa, ya Aspen, inagwirizana ndi kampani ya ku America ya Johnson & Johnson m'mwezi wa March kuti azilongedza, kuyika mitengo, kugulitsa komanso kugawa katemerayu mu Africa.
Katemerayu anakonzedwanso ndi kukhala Aspenovax.
Ganizoli linalandiridwa ndi anthu ambiri chifukwa panali madando oti Africa imadalira kuyitanitsa katemerayu kuchoka kunja zomwe zinali zokwera mtengo komanso katemerayu amakhala wosakwanira.
Koma palibe yemwe akugula katemera wa Aspenovax. M'neneri wa National Health Department ku South Africa, a Foster Mohale, ati izi zachitika kamba ka kuchepa kwa anthu obayitsa katemerayu m'dzikomo komanso pa dziko lonse.
"Kuzengereza kubayitsa katemerayu ndi chimodzi mwa zifukwa zomwe zikuchepetsa chiwerengero cha anthu obayitsa kapena kufuna katemera wochuluka zomwe zimakhudza kapangidwe. Chifukwa mwachidziwikire ife tikuwamvetsa kuti akuchita malonda choncho sangamakonze katemera wochuluka pamene akudziwa kuti omufuna ndi ochepa. Kotero ife tikuwamvetsa ndipo tili okhudzika," iwo anatero.
A Mohale ati pakali pano dziko la South Africa lili ndi katemera wokwanira. Iwo awonjezera kuti, m'mwezi wa March, katemera 100,000 anaonongeka ndipo wina wochuluka akuyembekezeka kuwonongeka m'mwezi wa June ndi July.
Komabe, iwo ati kukhazikitsidwa kwa katemera wa Aspen ndi kofunika popeza palibe yemwe amadziwa zobwera m'tsogolo.
"Tiyesetsa kuwapempha kuti asapitilire ndi ganizoli chifukwa tikuyembekezera wodziwa sayansi ndi owona za kufala kwa matenda kuti mwina nyengo yachisanu ya COVID-19 ikhoza kufika ku South Africa pamene nyengo ya dzinja ikufika m'ma sabata akubwerawa. Monga mmene mukuwonera, chiwerengero cha anthu odwala COVID-19 chakhala chikukwera mmasiku asanu ndi awiri apitawo," iwo anatero.
Pulofesa Petro Terblanche, mkulu wa kampani ya ku South Africa yotchedwa Afrigen, yomwe inali yoyamba kukonza katemera wa COVID wotchedwa mRNA kugwiritsa ntchito Modernas data, wati zomwe zachitika ku Aspen ndi zodzetsa chiwopsezo pa malonda awo.
"Izi zikusonyeza kufunika kosintha malamulo mu Africa. Izi ndi zokhudzana ndi mmene tingaperekere mwayi kwa makampani ang'onoang'ono kuti tipange misika komanso njira yabwino yoti anthu azipezera katemerayu mosavuta. Tikapanda kutero, tidzavutika mliriwu ukadzabweranso," iwo anatero.
Iwo akukhulupilira kuti ndalama zikuyenera kugwiritsidwa ntchito pophunzitsa anthu za ubwino wa kayemerayu.
"Tikuyenera kuwonetsetsa kuti tikuyesetsa kulimbikitsa ubwino wa katemerayu chifukwa pakali pano, anthu 17 pa 100 ali wonse ndi amene anabayitsa katemerayu mu Africa. Nambalayi ikuyenera kukula kufika pa anthu 40 pa 100 ali wonse kuti tithane ndi mliriwu," iwo anatero.
A Mohale anakanika kunena tsiku lomwe ofesi ya zaumoyo idzakumane ndi akuluakulu a Aspens.
Wolemba nkhani ku Ethiopia ati ufulu wa atola nkhani uli pa mpanipani.
Pamene pulezidenti wa ku Ethiopia, a Abiy Ahmed, anakhala pampando zaka zinayi zapitazo, gulu la atolankhani la ku Paris lotchedwa Reporters Without Boarders, lomwe limamenyera ufulu wa atolankhani, linakwanitsa kukweza dziko la Ethiopia mu ndandanda wa ufulu wa atolankhani pa dziko lonse ndi malo 40.
Uku kunali kusintha kwakukulu patadutsa zaka zambiri pamene boma limachitira nkhanza wofalitsa nkhani. Koma kuchokera nthawi imene asilikari a boma anayamba kumenyana ndi owukira m'chigawo cha Tigray kumapeto kwa chaka cha 2020, Ethiopia inatsikanso pa ndandandawu.
Pa tsiku lokumbukira ufulu wa atolankhani pa dziko lonse, VOA inayankhula ndi ena mwa wolemba nkhani ku Ethiopia ngati amagwira ntchito yawo mwa ufulu.
A Elias Meseret, omwe anagwirapo ntchito ndi Associated Press, awuza VOA kuti ufulu wa atolankhani ku Ethiopia uli pa mpanipani.
"Pakali pano tikhoza kunena kuti, kusowekera luso logwilira ntchito komanso kaperekedwe ka maganizo ndi zizindikiro zosonyeza nyengo yomwe wofalitsa nkhani ali ku Ethiopia," anatero a Elias. "Kuti zinthu zisinthe, boma lili ndi udindo wopereka mpata kwa wofalitsa nkhani kuti azigwira ntchito yawo mwaufulu, opanda kuwasokoneza kapena kuwaopseza."
Assegid Mulugeta, wogwira ntchito yowulutsa mawu ku nyumba yowulutsira mawu ya boma yotchedwa Ethiopian Broadcasting Corporation, EBC, akuganiza kuti pali kusintha makamaka pa ufulu wa atolankhani mu zaka zapitazi. M'chaka cha 2018, pulezidenti anatulutsa kundende wolemba nkhani onse omwe anamangidwa. Izi sizinapitilire chifukwa wolemba nkhani a ku Ethiopia anapeza kuti wolemba nkhani 46 anamangidwanso m'chaka cha 2021 zomwe zinachititsa kuti Ethiopia ikhale dziko lomwe limamanga wolemba nkhani kwambiri mu Africa.
Bungwe la boma lowona za ma ufulu la Ethiopian Human Rights Commission latulutsa lipoti losonyeza kukhudzidwa ndi wolemba nkhani wina wotchedwa Gobeze Sisay, yemwe sakudziwika komwe ali kuchokera lamulungu pomwe anamangidwa ndi apolisi osavala yunifomu.
Wolemba nkhani wina, Amir Aman Kiyaro ndi mnzake Thomas Engida anamangidwa m'mwezi wa November ndipo anatulutsidwa mu March. Iwo ali pa chiopsezo chokakhala kundende kwa zaka zochuluka akapezeka olakwa pa mlandu wophwanya malamulo a nkhondo yadzidzidzi komanso malamulo ofuna kuthana ndi zigawenga.
Ngakhale izi zili chomwechi, wogwira ntchito yowulutsa mawu pa wayilesi, a Assegid akuti akuona kusintha.
Lisanalowe boma latsopano mu 2018, munthawi yomwe chipani cha Tigray People's Liberation Front chimalamula, wolemba nkhani amazunzidwa, kuchitidwa upandu, kumenyedwa komanso kuletsedwa kulemba nkhani zina. Tsopano tikuona wofalitsa nkhani ambiri pa masamba a mchezo komanso pa YouTube zomwe zili zabwino kuzimva," iwo anatero.
A Sisay Sahlu, wokonza nkhani ku nyuzipepala yoyima payokha ya The Reporter ku Addis Ababa, ati nyuzipepala zoyima pazokhazi sizimathandizidwa ndi boma maka pankhani ya mauthenga.
"Kagwiridwe kanga ka ntchito ndi kosiyana ndi anzathu ogwira ntchito m'boma. Ngati wogwira ntchito ku nyuzipepala yoyima payokha, ndikovuta kuti ndipeze uthenga woyenera," iwo anatero.
A Sisay ati ngakhale pa nkhani zazing'ono, amatha kuyimbira lamya adindo khumi omwe samafuna kuyankha mafunso awo.
"Tikawayimbira lamya, samanena kalikonse. Iwo anatero. "Tikawalembera kalata, samayankha. Pamapeto pake tikasindikiza nkhaniyo ndi pamene amabwera ku ma ofesi athu. Nthawi zina amalalata pa lamya, ngakhale akutipatsa uthenga kapena ayi."
M'neneri wa boma sanapezeke kuti ayankhulepo pa nkhaniyi.
Mu ndandanda wa ufulu wa atolankhani pa dziko lonse, dziko la Ethiopia lili pa nambala 114 kutsika ndi malo 13 m'chaka cha 2021.
Zoyenera kudziwa: Nkhaniyi yasinthidwa powonjezera uthenga wa za kumangidwa kwa wolemba nkhani.
Pamene Tigray yasiya kuthandizidwa, madera ena ozungulira akusowanso chakudya ndi mankhwala.
Ngakhale dziko la Ethiopia linalengeza kuti gulu lowukira la ku Tigray lithetse ziwawa, magulu othandiza ati akuvutika kupeza chakudya ndi mankhwala zothandizira omwe akuvutika. Ngakhale kunja kwa malo okhudziwa ku Tigray, komwe atolankhani sakuloledwa kupita, kutumiza chithandizo kukukumana ndi mavuto ambiri.
Kumpoto kwa dziko la Ethiopia, ku Amhara, akasinja omwe anawotchedwa komanso zida zina za nkhondo zomwe zinawonongedwa, zakhala zili m'bali mwa nsewu kwa miyezi inayi tsopano, chichokereni gulu la chipani cha Tigray People's Liberation Front, TPLF. Pamene nkhondo yapachiweniweniyi ikutha, U.N yati anthu okwana 9.4 miliyoni m'chigawo cha Amhara, Tigray ndi zigawo zina zakutali ndiwo akufunika chithandizo. Koma thandizoli likuchedwa kufika.
Mnyamata wa zaka 17, Ahmedu Nuru, yemwe amakhala ku Oramia wati anathawa chifukwa cha nkhanza zomwe amakumana nazo kamba kokhala wa mtundu wa chi Amhara. Mayi ake anamwalira ali wachichepere . Bambo ake amwalira chaka chatha chifukwa chosowekera thandizo la mankhwala kamba ka zotsatira za nkhondo pa chipatala chaching'ono .
Tsopano Nuru ndi yemwe akusamalira azichemwali ake awiri; wa zaka 10 ndi 8. Iye wati moyo ukuvuta ndipo sakudziwa kuti akwanitsa bwanji kulera azichemwali akewa.
Daniel Tigabu, wazaumoyo ku malo omwe anthu othawa kwawo komanso komwe Ahmed akukhala wati kumalowa kulibe mankhwala ndi zipangizo zachipata zokwanira. Zida zogwilira ntchito zikutha komanso zida zoyezera matenda a malungo, matenda a chiwindi ndi HIV, zikuchepa pa malowa
Anthu mazana makumi makumi akukhala ku malo osungirako anthu othawa kwawo m'chigawo cha Amhara. Anthu ena, akukhala m'midzi ina, monga a Tsgenet Tibebu, omwe mwamuna wawo anamwalira pamene amatsutsana ndi TPLF.
Tibebu wati iye ndi mwana wake akudalira thandizo lomwe anzawo a mwamuna wake amawapatsa kuphatikizapo chipinda chokhala. Misonzi ikutsika, iwo anati ndi mayi wapakhomo yemwe alibe kalikonse ndipo akudikira thandizo kuti athe kulera ana ake awiri. Iwo atinso akukhulupilira kuti akuyenera kulipira lendi ngakhale anapatsidwa malo okhala. Iwo sakudziwa kuti akonzekera bwanji tsogolo lawo pamene alibe kalikonse.
Muguleta Kedebe, wogwira ntchito yothandiza anthu ku malo omwe anthu othawa kwawo amakhala ku Hayk, anayankhula ndi VOA kuti nkhani ngati za Nuru ndi Tibebu zimachitikachitika.
Iwo ati izi zimaliritsa ogwira ntchito yopereka chithandizo usana ndi usiku. Ngati wina ali ndi njala, iwo sangagone chifukwa amangoganizira njala yake. Kamba ka mavutowa, iwo awonapo anthu ena othawa kwawo akugulitsa miphika ndi matilesi kuti athe kudzithandiza. Zinthu sizili bwino.
Pafupifupi anthu 30,000 omwe anathawa kwawo kamba ka kusamvanaku, akukhala ku mpoto kwa Hayk ku Weldiya.
U.N yati zinthu sizili bwino pamene kumpoto kwa chigawo cha Amhara ku Tigray, komwe wolemba nkhani sakuloledwa kufika, kuli njala. U.N yati Tigray siikulandila thandizo lililonse.
Pakali pano, chomwe Ahmed ndi azichemwali ake angachite ndi kudikira komanso kukhala ndi chiyembekez kuti thandizo lifika posachedwa.
Gulu la aboma likufufuza kanema amene akuonetsa nkhanza zomwe asilikari a ku Ethopia amachita.
Bungwe loona za ma ufulu la Ethopian Human Rights Commission likufufuza kanema amene akupezeka pa intaneti woonetsa gulu la nkhondo la boma likuzunza komanso kuwombera mnyamata wa mtundu chi Tigray.
Kanemayu yemwe ndi wa mphindi zinayi akuwonetsa anthu ovala yunifomu ya asilikari a ku Ethiopia atazungulira mnyamata wa mtundu wa chi Tigray. Asilikaliwa amazunza mnyamatayu akumutchula kuti Abbi Adi, omwe ndi malo a kumpoto kwa chigawo cha Tigray ku Ethiopia.
Poyankha mafunso omwe VOA inafunsa, bungwe la boma la Human Rights Commission lati likusonkhanitsa uthenga pa zomwe zinachitikazi.
Mu kanemayu, mnyamatayu yemwe ali ndi magazi kunkhope yake, akuoneka atakhala pansi, asilikari atamuzungulira ndikumamuopseza kuti amupha. M'modzi wa asilikariwa anapereka ganizo loti ayambe kaye azunza mnyamatu, asanamuphe.
Iwo anawuza mtsikana kuti amukakamize kudya mnyamatayu. Kanemayu akuthera pamene munthu m'modzi anabwera ndikuwombela myamatayu.
VOA payokha siingathe kudziwa malo omwe izi zimachitika ngakhale mayina a anthu omwe awoneka mu kanemayu. Atafunsidwa za kanemayu, nduna yoona za mauthenga ku Ethiopia ndi m'neneri wa unduna wa chitetezo anakana kuyankhulapo pa nkhaniyi.
Magulu a ufulu mu January, 2021 anatulutsa lipoti lofanana ndi zomwe zachitikazi pamene asilikali ku Ethiopia anapha anthu a ku Mahibere Dego, m'chigawo cha pakati cha Tigray.
Gulu lomenyera ufulu la Amnesty International latsimikiza za kuphedwa kwa anthu khumi ndi m'modzi pa zomwe zinachitikazi.
Asilikari owukira a chipani cha Tigray Peoples Liberation Front ndi omwe akunenedwa kuti anaphwanya ufulu wa anthu. M'mwezi wa February 2022, Amnesty International inatulutsa lipoti loti asilikari a TPLF ndi othandizana nawo, anapha anthu oposera khumi ndi awiri komanso kugwililira azimayi m'ma tawuni a m'chigawo cha Amhara komwe amakhala.
Bungwe loona za maufulu la Ethopian Human Rights Commission lapereka lipoti lotsimikiza kuti kuchokera July 2021 kufika March 2022, anthu 740 anaphedwa mu nkhondo ya ku Tigray.
Boma ndi chipani cha TPLF akana zoti anaphwanya maufulu ponena kuti zochita zawo sizimakhudza anthu wamba.
Kufalitsa nkhani zabodza ndi kulamulira wofalitsa nkhani kubwezeretsa m'mbuyo ufulu wa atola nkhani pa dziko lonse.
Lipoti latsopano lapeza kuti kutengera chitsanzo cha ku Kremlin, kukula kwa kufala kwa nkhani zabodza komanso kuyipitsirana mbiri kukuwononga nyuzi zoyima pazokha pa dziko lonse.
Mu ndandanda wa 2022 wa ufulu wa atolankhani pa dziko lonse womwe unatulutsidwa lachiwiri, atolankhani a ku Paris otchedwa Reporters Without Boarders (RSF) ati nkhondo ya pakati pa Russia ndi Ukraine ndiyomwe kukupititsa patsogolo kufala kwa nkhani zabodza komanso kuyipitsirana mbiri.
Gulu loyang'anira wolemba nkhani lati izi ndi zodandaulitsa chifukwa zikuwonetsa kugawanika kwa atolankhani m'maiko komanso pakati pa mayiko.
"M'chaka cha 2022, sitingatsutse kuti kugawanikana pakati pa wofalitsa nkhani komanso chisokonezo pa mauthenga ndi zomwe zikusokoneza maubale mu njia zatsopano," a ClaytonWeimers , wachiwiri kwa mkulu wa RSF ku United States anawuza VOA. Iwo anati kuchuluka kwa nkhani zokomera mbali imodzi padziko lonse kwabisa utolankhani weniweni.
Lipoti la pachaka la gululi lili ndi ndandanda wa mayiko 180 kutengera ndi mmene wolemba nkhani amagwilira ntchito. Chaka chino, RSF yati yagwiritsa ntchito njira yatsopano yomwe ikuphatikiza kayendetsedwe ka ndale, malamulo, chuma, maubale komanso chitetezo cha dziko lililonse
Ndandandayu wapeza kuti mayiko 28 samapereka ufulu kwa wofalitsa nkhani. Dziko la China ndi limodzi mwa mayiko omwe ali m'gululi pamene likulamula wolemba nkhani ngakhale a m'mayiko ena komanso kupitiliza kuyipitsa mbiri ya ku Kremlin pa nkhondo ya ku Russia ndi Ukraine.
Russia ndi China ali pakati pa mayiko oyipitsitsa
Kuchokera 24 February pomwe dziko la Russia linalowa mu dziko la Ukraine mwa upandu, dziko la Russia likulamula nkhani zoyenera kulembedwa pobweretsa lamulo loti wolemba nkhani zabodza zokhudza asilikari akakhala kundende kwa zaka khumi ndi zisanu. Dziko la Russia likukananso kutchula kusagwirizanaku kuti ndi nkhondo.
Izi zachititsa kuti nyumba zowulutsa mawu komanso nyuzipepala zoyima pazokha kuphatikizapo nyuzipepala yotchuka ya Novaya Gazeta, wayileis ya Ekho Moskvy ndi kanema wa Dozhd zitseke ma ofesi awo kapena kusamuka ku Russia kuti akapitilire kugwira ntchito yawo.
Popanda nyumba zowulutsa mawu zoyima pazokha, dziko la Russia likufalitsa nkhani zosokoneza makamaka pa upandu wa ku Kremlin kudzera m'ma wayilesi oyendetsedwa ndi boma.
Kuzunzidwa kwa wofalitsa nkhani kwapangitsa kuti dziko la Russia likhale pa nambala 155 pa mayiko 180 omwe ali pa ndandanda wa RSF. Pa nambala yoyamba pali dziko lomwe limapereka ufulu wonse kwa atola nkhani pamene pa nambala 180 pali dziko lomwe silipereka ufulu wonse.
"Pakali panopa tikhoza kunena kuti ufulu wa atolankhani ku Russia ndi mbiri yakale," anatero a Clayton.
Mu ulamuliro wa zaka 22 wa pulezidenti wa ku Russia, Vladimir Putin, Moscow yakhala ikulimbana ndi wolemba nkhani komanso atola nkhani omwe si a boma.
"Kuchokera pomwe dziko la Russia linalowa m'dziko la Ukraine mwa upandu, zikuwonetsa kuti a Putin athana ndi nyumba zonse zowulutsa mawu zoyima pazokha ku Russia," anatero a Clayton. "Panopa ndi zosatheka kutulutsa lipoti lolondola lokhudza nkhondo ya ku Ukraine."
Dziko la China lili pa nambala 175 mu lipoti latsopano. Kutengera zomwe zikuchitika ku Beijing, Hong Kong nayo yatsika pa ndandandawu kufika pa nambala 148 mwa 180 kutsatira ziwawa zomwe zakhala zikuchitika kwa nthawi yaitali komanso kumangidwa kwa anthu zomwe zachititsa kuti malo atsopano ogwirizana ndi ulamuliro wa demokalase atsekedwe.
RSF, mu lipoti la sabata iliyonse yati, pa mayiko onse, dziko la China ndi lomwe limapititsa atolankhani ambiri kundende. Pakali pano atolankhani 120 ali kundende. Ulamulirowu umagwiritsa ntchito mphamvu, nkhanza, kuopseza komanso kuwonetsetsa kuti atolankhani omwe si a boma komanso a kunja sakulemba nkhani zokhudzana ndi zomwe zikuchitika.
Pulezidenti Xi Jinping, yemwe wakhala pampando kuchoka m'chaka cha 2013, wabwezeretsa ulamuliro wakale wa mu nthawi ya Maoist pamene kupeza nkhani ndi mlandu ndipo kupereka uthenga ndi mlandu wawukulu, lipoti la sabata la RSF latero.
Kukula kwa ulamuliro wankhanza.
Dziko la North Korea ndi lomwe lili pamapeto pa nambala 180. Mbali ina ya chigawo cha Asia-Pacific, chisokonezo pankhani zandale, kusamvana komanso kukula kwa ulamuliro wa chipani chimodzi ndi zomwe zikubwezeretsa chitukuko m'mbuyo.
Kulanda boma mwaupandu komwe kunachitika ku Myanmar mu 2021 kwawonetsa kuti kwa zaka khumi tsopano ufulu wa wofalitsa nkhani unabwerera m'mbuyo pamene atolankhani ena anamangidwa, wofalitsa nkhani kuletsedwa kugwiritsa ntchito ziphaso zawo komanso nyumba zowulutsila mawu zina zinathawa m'dzikomo. Pansi pa ulamuliro wa asilikari a jinta, Myanmar ili pa nambala 176 ndipo ndi limodzi mwa omwe amapititsa atolankhani ambiri kundende.
Zigawenga za Taliban ku Afghanistan zinalonjeza kuti zikadzatenga boma mu August 2021, ufulu wa atolankhani udzalemekezedwa. Koma RSF yati kutenga boma kwa Taliban kwawonjezera mavuto a atolankhani komanso mabungwe a wofalitsa nkhani omwe akuchitidwa chipongwe ndi upandu. Dziko la Afghanistani lili pa nambala 154.
Mu Africa, malamulo otsegulira mulandu utolankhani wa pa intaneti akutsekereza ufulu wopeza uthenga mu Africa, inatero RSF, pamene kufala kwa mphekesera, nkhani zabodza ndi kuyipitsirana mbiri kukuchititsa kuti kupeza uthenga woyenera kuzivuta.
Nkhondo ya m'chigawo cha Tigray ku Ethiopia komanso kutsekereza mapezedwe a mauthenga ndi komwe kwapangitsa kuti dzikoli likhale pa nambala 114 pa ndandanda. Mayiko oyandikana nawo a Eritrea ndi Djibouti alinso kumapeto pa ndandandawu pomwe ali pa nambala 179 ndi 164.
Wofalitsa nkhani a mu Africa akupitilira kukumana ndi mavuto a zachuma, inatero RSF potsatira kafukufuku wawo.
"Ngakhale panali ufulu mu zaka za mma 1990, pali nkhani zomwe zikuchitika zokhudza kulamulila wofalitsa nkhani, makamaka pa intaneti pamene kawirikawiri netiweki zikutsekedwa m'mayiko ena, atolankhani akumangidwa komanso kuchitidwa upandu," linatero gululi.
A Clayton ati palibe chomwe chikuyambitsa ulamuliro wankhanza.
"Tikamapanda kupereka chilango kwa akuluakulu omwe amalimbana ndi atolankhani powachita nkhanza, kuwamanga, kuwamenya m'misewu komanso kuwapha zotsatira zake ndi zoti akuluakuluwa azichita izi mobwereza-bwereza ndipo alimbikitsa akuluakulu ena kuchita chimodzimodzi," iwo anatero.
US nayo ili ndi mavuto ake
Patapita nthawi pamene pulezidenti wakale, a Donald Trump, anati wofalitsa nkhani amafalitsa nkhani zabodza, dziko la United States likafika pa nambala 42 mu ndandanda wa RSF. Izi zachitika kamba ka misonkhano ya atolankhani yomwe imachitika-chitika yofotokoza zochitika ku White House ndi nthambi za boma.
Koma RSF yati mavuto alipobe monga nyuzipepala zina kuasiya kugwira ntchito, kugawanika kwa wofalitsa nkhani komanso intaneti kutenga malo a utolankhani pamene udani ndi kuzunzidwa kwa atolankani zikupitilira.
Zotchinga zimadza panthawi yofuna kufalitsa uthenga wa zochitika ku boma komanso zionetsero.
"Timapeza kuti izi zimachitika chifukwa chosasamala kapena kutanthauzira molakwika malamulo obweretsa poyera misonkhano. Munthu akhoza kusamvetsa kuti atolankhani akuyenera kupezeka pa zochitika zina," a Beth Francesco, mkulu wa National Press Club Journalism Institute ndiwo ananeza izi.
Pali chiyembekezo.
Ngakhale pali kubwelera m'mbuyo, a Clayton ati pali chiyembekezo.
Ma boma ena amapereka thandizo la chuma kwa wofalitsa nkhani opanda kulowelera kagwiridwe ka ntchito yawo kuti wofalitsa nkhaniwa akhale oyima pawokha, osaphatikiza ntchito yawo ndi ndale.
"Mukayang'ana pa ndandanda wathu mupeza kuti mayiko omwe amathanziza wofalitsa nkhani pa chuma ndi omwe ali patsogolo," iwo anatinso, "ndikofunika kukhala ndi thumba lothandiza wofalitsa nkhani oyima pawokha komanso a boma."
Mayiko atatu a mtundu wa chi German - Norway, Denmark ndi Sweden - ndi omwe akutsogolera ndandanda wa RSF. Dziko la Estonia lomwe linali mu Soviet Union ndi lomwe lili pa nambala yachinayi.
RSF yati kuchita utolankhani mwaufulu kumatenga gawo lalikulu poyambitsa ulamuliro wa demokalase monga dziko la East Timo lomwe lili pa nambala 17, dziko la Bhutan panambala 33 ndi dziko la Mongolia pa nambala 90.
East Timor ndi limodzi mwa mayiko omwe anakwera pa ndandandawu ndi malo 54. RSF yachenjeza kuti kamba ka kusintha mmachitidwe a zinthu, ndi pofunika kusamala pofananitsa ndandanda wa 2022 ndi wa 2021.
Mlembi wa UN akumana ndi atsogoleri a ku Nigeria atayendera ku Borno State komwe kunachitika za upandu.
Mlembi wa U.N a Antonio Guterres anakumana ndi atsogoleri a ku Nigeria lachitatu pamene anali paulendo woyendera dziko la Nigeria kwa masiku awiri komanso mayiko atatu a mu Africa. Lachiwiri, mlembiyu anayendera anthu omwe anathawa kwawo, Internally Displaced People (IDPs,) ndipo wapempha kuti anthuwa abwelere kwawo alibwino. Akuluakulu a ku Nigeria ali ndi chikonzero chofuna kutseka malo onse omwe anthu othawa kwawo amakhala ngakhale kuti izi zikhoza kuyika miyoyo yawo pachiopsezo. Antonio Guterres anafika kunyumba ya United Nations ku Abuja lachitatu nthawi ya 9 koloko m'mawa ndipo anayamba kukumana ndi oyang'anira UN asanayankhule ndi nthumwi ya azimayi ku Nigeria.
Mnthumwizi motsogozedwa ndi nduna yowona za azimayi a Pauline Kedem Tallen, anakambirana ndi mlembi wa U.N za kusasiyanitsa pakati pa amayi ndi abambo komanso ubwino wophatikiza azimayi pandale.
"Kubwera kwawo kwatipatsa chiyembekezo chifukwa tikudziwa kuti atiyankhulira pa nkhani zokhudza azimayi monga nkhanza zochitira amayi, kukwatiwa nsanga komanso kusagwiritsa ntchito malamulo ena," anatero a Tallen.
A Guterres anakumananso ndi atsogoleri a mipingo ku Nigeria komanso anakhala nawo pa mwambo woyika nkhata ku nyumba ya U.N pokumbukita anthu 23 omwe anafa bomba litaphulitsidwa pa nyumbayi.
Iwo anayamba ulendo wawo woyendera mayiko atatu a mu Africa lamulungu ndipo anayambira kupita ku Senegal ngati gawo la mwambo wa Ramadan kenako anapita ku Niger.
Lachiwiri, iwo anayendera kumadzulo kwa chigawo cha kumpoto ku Borno State komwe anakumana ndi ma gavanala, IDPs komanso maanja onse omwe anakhudzidwa ndi ziwawa za Boko Haram.
A Guterres anayenderanso anthu omwe anatuluka m'gulu la Boko Haram ndipo ayamikira akuluakulu a pologalamu yobwezeretsa anthuwa chifukwa cha anthu oposera 1000 omwe anatuluka m'gulili.
Iwo ayamikiranso akuluakulu kamba koyesetsa kubwezeretsa anthu omwe anathawa kwawo ndipo apempha thandizo kuti amangenso mzindawu. "Borno yemwe ndampeza lero ndi wodzala ndi chiyembekezo komanso ali ndi tsogolo. Ndasangalala ndi malamulo omwe akugwiritsidwa ntchito pozindikira kuti sitimathana ndi ziwawa pochita nkhondo koma pothana ndi chomwe chimayambitsa ziwawazo," iwo antero. "Anthu omwe ndakumana nawo lero ku malo osungirako anthu othawa kwawo akufuna kubwerera kwawo mwaulemu komanso alibwino. Njira imodzi yofuna kuthana ndi ziwawa si kupereka chiyembekezo chokha komatsogolo lenileni."
Akuluakulu a ku Nigeria akhala akutseka malo osungirako anthu othawa kwawo kuyambira ku mapeto a chaka chatha ndipo akufuna kuti pofika m'chaka cha 2026 malo onsewa adzakhale atatsekedwa. Anthu oposa 2 miliyoni anathawa kwawo kuchoka m'chaka cha 2009 pomwe ziwawa za Boko Haram zinayamba.
Magulu osamalira anthu achenjeza kuti madera ena akhonza kuchitidwabe chiwembu.
"Pali njira zambiri pofuna kuthana ndi kusamuka. Anthu akuyenera kukhazikika," a Adenike Oladosu, omwe ndi womenyera ufulu wa chilengedwe, ananena izi atakumana ndi mlembi wa U.N. "Kusintha kwa nyengo ndi komwe kukubweretsa kusagwirizana komwe kumakhudza anthu choncho tikuyenera kuzindikira kuti tikuyenera kuchitapo kanthu pa kusintha kwa nyengo osati pa ziwawa zokha."
Mlembi wa U.N anamaliza ulendo wake poyendera mudzi wa pulezidenti komwe anakumana ndi pulezidenti Muhammadu Buhari ndi akuluakulu ake a boma ku Abuja.
Al-Shabab iwukira maziko a asilikali a African Union.
Lachiwiri mmawa gulu la Al-Shabab linakasokoneza malo omwe asilikari a African Union akukhala m'mudzi wa El-Baraf, pakati pa chigawo cha Shabelle, adindo a m'mudziwu ndi achitetezo ndiwo ananena izi.
Adindo awuza VOA Somali kuti zigawengazi sizinakhalitse pamalowa. Wofalitsa nkhani a boma ati asilikari a ku Burundi omwe anali pamalowa anathawa.
"Boma la ku Somalia likudzudzula mtchitidwe woyipa wolimbana ndi asilikari a African Union Transition Mission ku Somalia omwe akukhala ku Elbaraf, pakati pa Shabelle," unduna woona zakunja ku Somalia unanena izi pa tsamba lawo la mchezo la Facebook.
"Tikupepesa onse omwe akhudzidwa ndi ziwawazi komanso mabanja awo."
Mfumu ya mzinda wa El-Baraf, a Abdullahi Haji Muhumed, ati zigawengazi zinayamba upanduwu pophulitsa mabomba awiri kenako kupita komwe kunali asilikari.
Al-Shabab yati inapha asilikari 173 a African Union. Gululi lavomerezanso kuti ndilo linagwira asilikari a AU kuti akhale akaidi awo owathandizira kumenya nkhondo, koma izi sizinatsimikizidwe. Likulu la asilikari a AU komanso adindo a asilikari a ku Somali sanapezeke kuti ayankhulepo pa nkhaniyi.
Poyankhula ndi VOA, a Muhumed ati iwo sanali m'mudzimu pamene ziwawazi zimachitika. Iwo ati, "inali nkondo yoopsa."
"Sitinaonepo nkhondo ngati imeneyi," iwo anatero. "Inali nkhondo yayikulu."
Iwo anati anthu awiri anaphedwa ndipo ena oposera khumi anavulazidwa.
A Muhumed atsimikizira VOA kuti zigawenga za Al-Shabab zinachokadi kumalowa. Iwo anenanso kuti panthawi yomwe zigawengazi zimachoka pamalopa, panali ndege zomwe zimawalondola koma sanatchule mwini wa ndegezo.
El-Baraf, yomwe ili pafupifupi makilomita 150 kumpoto kwa Mogadishu, ndi limodzi la madera omwe asilikari a African Union ochokera ku Burundi amakhalako.
Aka kanali koyamba kuti Al-Shabab ichite zaupandu kwa asilikari a AU kuchokera nthawi yomwe AU inasintha dzina komanso magwiridwe ake a ntchito mwezi watha.
Khonsolo ya chitetezo ya U.N, yomwe inapereka chilolezo kwa bungwe latsopano la African Union Transition Mission in Somalia (ATMIS), lapereka ulamuliro kwa bungweli kuti lichepetse ziopsezo za Al-Shabab, kuthandiza kuwonjezera chiwerengero cha asilikari a ku Somalia komanso kusiya udindo wachitetezo mmanja mwa dziko la Somalia. Bungweli likhala likugwira ntchito m'dzikomo mpaka kumapeto kwa chaka cha 2024.
Asilamu a ku India achita chikondwelero cha Eid al-Fitr nthawi ya ziwawa.
Asilamu m'dziko la India amakondwelera Eid al-Fitr lachiwiri pochita mapemphero panja pa mizikiti yawo ngakhalekuti chikondwerelo cha chaka chino chinali ndi zovuta zake kutsatira zachiwembu zomwe zinachitika m'derali m'mwezi wa Ramadan.
"Sitidzakhalanso ndi chikondwelero cha mtundu wotere," a Mohammad Habeeb ur Rehman, omwe amagwira ntchito yoyang'anira mamangwidwe a zinthu ku Mumbai ndiwo ananena izi. "Eid imeneyi ndiyowawa chifukwa ikukumbutsa asilamu a ku India zomwe zinachitika."
Kudana ndi asilamu komanso ziwembu zakhala zikuchitika m'dzikoli mwezi watha kuphatikizapo kugendana miyala pakati pa anthu a mtundu wa chi Hindu ndi magulu a asilamu mapemphero ali nkati komanso akuluakulu kugwetsa nyumba za asilamu
Anthu 14 pa 100 aliwonse mu chiwerengero cha anthu 1.4 billion a ku India amachokera m'derali. Anthu a mtundu wa chi Hindu akhala akuyipitsa mbiri ya derali kamba koti amadana ndi asilamu. Atsogoleri a chipani cholamula cha Bharatiya Janata, chomwe ndi cha anthu a mtundu wa chi Hindu, akuthandizira nawo ziwawazi mwakachetechete pamene pulezidenti Narendra Modi sanayankhulepo kanthu pankhaniyi. Pokondwerela Eid al-Fitr, pamakhala mapemphero, maphwando komanso zovala zatsopano koma mu zaka ziwiri zapitazi, mwambowu wakhala ukusokonekera kamba ka ziletso za COVID-19 ku India.
Mwambo wa asilamu ku India wa Kashmir wakhala usakuchitika kwa zaka zitatu zapitazo kamba ka ziletso zomwe zinabwera pofuna kupewa mliri wa COVID-19. Ziwawa zambiri zinachitika panthawi ya Ramadan pomwe zigawenga makumi awiri, anthu awiri, apolisi asanu komanso asilikari anaphedwa.
"Pamene tikukonzekera kusangalala mwambo wa Eid, tikumakhala ndi chikumbumtima cha imfa," anatero a Bashir Ahmed wochita malonda ku Srinagar.
Kashmir ndi chigawo chomwe chili ndi asilamu ochuluka, komwenso kwakhala kuli ziwawa zowukira ulamuliro wa ku India, komanso kuchitiridwa nkhanza kwa mzinda wa New Delhi kwa zaka zoposa makumi atatu.
Izi zili chomwechi, anthu mazana mazana anasonkhana ku umodzi mwa mizikiti yayikulu ku India, ku Jama ku New Delhi, kuchita mapemphero a Eid koyamba mu zaka ziwiri kamba ka ziletso za mliri wa COVID-19. Mabanja anabwera pamodzi lachiwiri mmawa ndipo kunali kukumbatirana ndi kuuzana zofuna.
Anthu okhala ku Beijing akonzekera m'bidikiro wa COVID-19.
Kusiyana ndi ku Shanghai, okhala ku Beijing akuyenera kukhala kunyumba kuti apewe kufala kwa COVID-19. Komabe anthu ambiri okhala m'boma la Chaoyang ndi kwina konse akukonzekera chiletsochi.
Lachitatu, adindo a mzindawu anatseka malo 60 okwelera sitima omwe amatenga 10% ya gawo ya zinthu zochitika ku Beijing. ABC News yati akuluakuluwa sananene nthawi yomwe malowa adzapitilire kugwira ntchito.
Beijing, mzinda womwe uli ndi anthu 21 miliyoni, uli tcheru pofuna kupewa kufala kwa COVID-19 pamene malo ogulitsa zakudya ndi malo omwera mowa sakulola ogula awo kudyera kapena kumwera mowa pamalo pomwepo. Malo olimbitsirako thupi komanso sukulu zatsekedwa kaye, CNBC yatero.
Anthu amene akukhala malo amene kwapezeka odwala COVID-19 ndi malo ena ozungulira, awuzidwa kuti akhalebe mumzindawu ndipo akayezetse ngati ali ndi matendawa katatu msabatayi, ABC yatero.
Akuluakulu a ku China ati pa anthu 5,489 omwe apezeka ndi COVID-19 m'dzikomo, anthu 4,982 anali ku Shanghai, dera lomwe anthu analetsedwa kuyenda kwa ma sabata angapo tsopano.
Anthu 46 a ku Beijing ndi amene amaonetsa zizindikiro za matendawa pamene anthu asanu samawonetsa zizindikiro zilizonse lachitatu. Kuchokera pa 22 April, kwa nthawi yoyamba mzindawu unapeza kuti anthu 544 akudwala mtundu wina wa COVID-19 wotchedwa omicron.
Bambo Zhang omwe amakhala ku Beijing ati anaguliratu zakudya ndi madzi zoonjezera ngakhale sakuganiza kuti akhoza kuletsedwa kuyenda ngati ku Shanghai. Iwo anapempha VOA kuti isagwiritse ntchito dzina lawo lonse kuopa adindo a m'dzikoli.
"Ndili ndi matumba asanu ndi limodzi a mpunga, matumba awiri a ma noodles, mabotolo angapo a madzi ndi mabisiketi osapatsa nthanzi. Sindinasunge zinthu zambiri," a Zhang anawuza VOA Mandarin pa lamya sabata yatha. Iwo anati anagula katundu wawo kudzela pa intaneti chifukwa misika inali yodzadza.
A Yao omwe amakhala m'boma la Chaoyang, awuza VOA Mandarin kuti akhala akusunga zonse zofunika kuchokera kumayambiliro a chaka chino pamene unduna wa za kugula ndi kugulitsa unachejeza aliyense kutero. Iwo anapempha VOA Mandarin kuti isagwiritse ntchito dzina lawo lonse kuopa kulangidwa ndi adindo.
"Ndinazolowera kusunga chakudya, kotero ndili ndi mpunga wambiri, ma noodles ndi mafuta ophikira kunyumba," iwo anatero, kuwonjezera kuti atati aletsedwe kuyenda ku Beijing, banja lawo silingasowe kanthu kwa mwezi wathunthu.
Ngakhale kuti mzinda wa Beijing sunatsekedwe, miyoyo ya anthu yasokonezeka.
Pa 28 Epulo, chipatala cha amayi ndi ana ku Beijing, m'boma la Chaoyang chinalengeza kuti odwala mwadzidzidzi ndi omwe matenda awo ndi ochepa asiya kugonekedwa pachipatalapo.
Pa tsiku lomwelo, chipatala cha Chaoyang chomwe ndi chimodzi mwa zipatala zazikulu ku Beijing, chinalengezanso pa tsamba lawo la Weibo kuti akhozanso kusiya kugoneka odwala mwadzidzidzi. Weibo ili ngati tsamba la mchezo la Twitter ku China.
Anthu okwiya ogwiritsa ntchito intaneti ku China anasiya mauthenga oposa 800 pa tsamba la WeChat pa "zochitika ku Beijing."
"Ndi chifukwa chani mukutseka malo othandizira odwala mwadzidzidzi pamene kwapezeka ena odwala COVID ndipo ndi anthu angati amene angamwalire kamba zotsatira za ngozi yoyambitsidwa ndi COVID?" wogwiritsa ntchito intaneti anafunsa pa tsamba la Weibo.
Ena okhala ku Beijng ati sakudandaula ndi kuletsedwa kuyenda ngati ku Shanghai.
"Poyamba ine sindikuwopa," anatero bambo Wang omwe anapempha VOA Mandarin kuti isagwiritse ntchito dzina lawo lonse kuwopa akuluakulu. "Chipani, boma ndi asilikari ali pano, anthunso ali pompano."
Komabe a Wang awuza VOA Mandarin kuti pakati pa mwezi wa October chaka chatha, munthu mmodzi atapezeka ndi COVID ku imodzi mwa nyumba zomwe amakhala, anthu 600 ochokera ku mabanja oposera 200, anakakamizidwa kudzipatula pokhala ku ma hotela m'boma la Changping kwa masiku 21.
A Wang ndi akazi awo sanali ololedwa kugona chipinda chimodzi.
Chomwe chinawadabwitsa ndi kukwiyitsa a Wang ndi choti pa tsiku lomaliza kukhala mokakamizidwa ku hotelayi, kupatula kuyezedwa m'phuno ndi mkamwa, akuluakulu analamula kuti ayezedwenso kudzera ku malo ochitira chimbudzi.
Kasim Abdurehim ndiye watipatsira lipotili.
Mokakamizidwa ndi US, Fiji igwira bwato la mpondamatiki wa ku Russia.
Bwato la mpondamatiki wina wa ku Russia aligwira lachinayi ngat njira imodzi yofuna kulanga dziko la Russia kamba kochita nkhondo ndi Ukraine.
Kutengera pempho la United States, adindo a ku Fiji anatenga bwato la a Suleiman Kerimov, la ndalama zokwana 300 miliyoni US Dollars, gawo loyendetsa za chilungamo latero. Adindo ati bwatoli lili ku Lautoka ku Fiji.
Bwato la a Kerimov la ku chilumba cha Cayman lotchedwa Amadea, lakhala lili ku Fiji kuchoka mwezi watha pomwe linafika kuchokera ku Mexico. Maloya ati bwatoli ndi la mpondamatiki wina.
A Kerimov anachenjezedwapo ndi dziko la U.S mu chaka cha 2014 ndi 2018 kamba ka zomwe dziko la Russia limachitira mayiko a Syria ndi Ukraine. European Union inawachenjezanso.
M'mwezi wa March, boma la U.S linalengeza kuti liyesetsa kudziwa komanso kulanda katundu wa anthu a chuma a ku Russia omwe athandiza boma la pulezident Vladmir Putin, ngati gawo losonyeza kukhudzidwa chifukwa cha upandu womwe Moscow inachitira Ukraine pa 24 February.
Omwe ayambitsa izi ndi a Justice Department ndipo zochitikazi zikutchedwa Task Force KleptoCapture.
Loya wa ku U.S, a Merrick Garland, lachinayi anena kuti, "kulibe komwe katundu wa ophwanya lamulo angabisale omwenso amathandizira ulamuliro wa ku Russia." Iwo anatinso, "gawo loyendetsa chilungamo la Justice Department, silitopa kuyesetsa kuthana ndi onse otsogolera imfa komanso kuwononga komwe tikuona ku Ukraine."
M'mwezo wa April, akuluakulu a chi Spanish mokakamizidwa ndi dziko la U.S, anagwira bwato la mpondamatiki wa ku Russia, a Viktor Vekselberg, yemwe ndi mwini wake wa makampani a Renova Group.
Sabata yatha, paliyamenti ya ku U.S inalamula kuti boma la U.S ndi lololedwa kugulitsa katundu wa ku Russia yemwe ndi wandalama zoposa 2 miliyoni U.S Dollars, zomwe zitathandizire dziko la Ukraine. Cholinga cha ndondomekoyi ndi kukumana ndi alangizi a boma.
(Uthenga wina mu lipotili wachoka ku Reuters).
Lipoti la WHO lati chiwerengero cha matenda a COVID chikutsika kupatula ku America ndi ku Africa.
World Health Organization, lachitatu yanena kuti nambala ya anthu omwe akupezeka ndi corona virus komanso kumwalira padziko lonse ikupitilira kutsika msabata yatha, kupitiliza kutsika komwe kunayamba March.
Mu lipoti lake la sabata iliyonse la mliriwu, nthambi ya U.N yoyang'anira umoyo yati pali anthu pafupifupi 3.8 miliyoni omwe apatsirana matendawa komanso anthu oposa 15,000 amwalira sabata yatha zomwe zapangitsa chiwerengerochi kutsika ndi 17% komanso 3%. Koma nambalayi ikuoneka kuti yachepetsedwa poyendera ndi zotsatira za COVID-19 pamene mayiko ochuluka anasiya kuyesa matendawa komanso kuyang'anira mayiko awo.
Komabe WHO yapeza kuti chiwerengero cha odwala chakwera ndi magawo atatu pamene anthu 13 mwa 100 aliwonse ku America ali ndi matendawa. Pafupifupi anthu 70 pa 100 aliwonse amwaliraku India ngakhale akuti izi zili chomwechi kamba kotulutsa lipotili mochedwa osati kufala kwa matenda komwe kwachitika pompano.
Sabata yatha, adindo a ku South Africa ati apeza kuti pali kukwera kwa chiwerengero cha anthu odwala mtundu wina wa COVID-19 wotchedwa BA.4 omicron ngakhale kuti pakali pano sangathe kunena ngati iyi ingakhale nyengo ina ya mliriwu. Ngakhale kuti BA.4 omicron COVID-19 ndiyosiyana komanso yofala kwambiri kuposa omicron, WHO yati palibe umboni woti mthendayi ndi yomwe ikuchititsa anthu ambiri kugonekedwa kuchipatala kapena kumwalira.
Salim Abdool Karim, katswiri wa zaumoyo ku sukulu ya ukachenjede ya KwaZulu-Natal, wati ngakhale pali chiwerengero chochepa cha odwala COVID, South Africa inali pakati pa tchuthi ndipo chiwerengero cha oyezetsa matendawa chinatsika. Iwo ati chiwerengerochi chimachepa ndipo, "sichimakwera ngati mmene timayembekezera," pa matendawa.
Pa msonkhano wa atolankhani womwe unachitika lachitatu, mkulu WHO woona za ngozi zadzidzidzi, Dr. Michael Ryan, ati osafulumira kunena kuti COVID-19 ikusintha kamba ka kusintha kwa nyengo ndipo achenjeza mayiko omwe asiya kutsata njira zopewera mnthendayi mwansanga monga mmene achitira mayiko a azungu.
"Oweruza akufufuzabe ngati kachilombo koyambitsa matendawa kamasintha ndi nyengo," Iwo anatero kufotokoza kuti sizinatsimikidwe ngati chiwerengero cha odwala COVID-19 chingatsike m'nyengo yotentha kapena ngati tingawonenso kusintha. "Ngati anthu angamachulukane mmalo omwe matenda atsopanowa akufala ndiye kuti chiwerengero chopatsirana chikhoza kukweranso," iwo anatero.
Izi zili chomwechi, akuluakulu a ku China akupitilia kutseka mizinda kuphatikizapo Beijing komwe malo okwelera sitima 10 pa 100 aliwonse anatsekedwa pofuna kuchepetsa kufala kwa mthendayi komanso akuluakulu anatseka kale malo odyera, malo olimbitsira thupi komanso sukulu.
Ziletso zokhwima komanso zonyoza ku Shanghai zapangitsa kuti pakhale kuchepa kwa chakudya ndi thandizo la mankhwala komanso zili ndi zotsatira pa chuma cha dziko. Mzika zokwiya zafunsa akuluakulu kochoka mnyumba zawo komanso pa intaneti. Anthuwa amakuwa kuchoka m'mazenera awo komanso kumenyetsa mapoto ngati chizindikiro chosonyeza kukwiya ndi kukhumudwa.
Khothi la Supreme la Myanmar yakana dandaulo la a Aung San Suu Kyi pa milandu ya katangale.
Khothi la Supreme m'dzikomo, lachitatu lanakiza yemwe anali mtsogoleri wa Myanmar kukadandaula kamba kosakhutitsidwa ndi chigamulo pa zaka zisanu zomwe anagamulidwa kuti akakhale kundende.
Ganizoli linabwera panthawi yomwe zinadziwika kuti akufuna kukadandaula ndipo khothi linakana kumvera mbali zonse zokhudziwa pa nkhaniyi.
Sabata latha, a Suu Kyi omwe ali ndi zaka 76, anagamulidwa kukakhala kundende kamba kopezeka olakwa pa milandu 11 ya chinyengo kuphatikizapo kulandila ndalama zakatangale ndi golide wa ndalama zokwana 600,000 U.S Dollars.
Loya wawo wati chigamulochi ndi chosagwirizana ndi mlanduwu.
A Suu Kyi anali atagamulidwa kale kukakhala kundende kwa zaka zisanu ndi chimodzi kamba kochita zinthu zotsutsana ndi asilikari, kuphwanya malamulo a COVID-19 komanso kuphwanya malamulo a mauthenga odzera pa lamya.
Iwo ali ndi milandu yambiri ndipo akapezeka olakwa, akhoza kukakhala kundende kwa zaka zoposera 150.
A Suu Kyi akhala atamangidwa ndipo saloledwa kuchoka kunyumba kwawo kuchokera pomwe asilikari analanda dzikolo mwaupandu chaka chatha.
Kuchokera pa 1 February, 2021, pomwe dziko linalandidwa mwaupandu, kwakhala kukuchitika ziwonetsero zotsutsana ndi ulamuliro wa asilikariwu. Bungwe la Assistance Association for Political Prisoners ku Burma, lati ulamuliro wa asilikariwu wachita ziwawa zambiri pomwe anthu 1,800 anamwalira ndipo ena oposera 10,000 anamangidwa, kupezeka olakwa kapena kugamulidwa.
Wina mwa uthenga mu lipotili wachokera ku Reuters ndi Agence France-Presse.
Alendo ochoka kunja ayamba kufika ku New Zealand pamene ziletso za COVID zachotsedwa.
Kwa nthawi yoyamba patatha zaka ziwiri, alendo ochoka m'mayiko ena ali ololedwa kulowa m'dziko la New Zealand kuyambira lolemba.
Dzikoli lomwe lili pa chilumba, lomwenso limadziwika ndi kukongola kwake kwa chilengedwe, linakhazikitsa njira zokhwima zotsekera dzikolo mu nthawi ya mliri wa COVID-19 kuphatikizapo kuletsa kuyenda mwachisawawa.
Dzikoli linatsegulira zipata alendo ochoka ku Australia masabata apitawo ndipo kufewetsa malamuloku kukulola alendo ochoka m'mayiko 60 kuphatikizapo mayiko ambiri omwe ali ku Europe ndi U.S.
"Lero ndi tsiku lachisangalalo komanso nyengo yayikulu yomwe tikulumikizananso ndi dziko," anatero nduna yoona za alendo, a StuartNash.
Alendo onse akuyenera kuwonetsa kuti anabayitsa katemera komanso asapezeke ndi kachilomboka akayesedwa.
Mzika za ku China, India ndi mayiko ena omwe sanamasulidwe Monday sali ololedwa kulowa m'dzikomo.
Usanabwere mliriwu, alendo amapanga 5% ya chuma cha dzikolo komanso 20% ya chuma chochoka kunja.
Lolemba, ndege za kunja 43 zomwe zinanyamula anthu 9,000 omwe amayenera kufika kapena kuchoka ku bwalo la ndege la Auckland, Reuters yapereka lipotili.
Uthenga wina mu lipotili wachoka mu The Associated Press and Reuterss.
Lipoti: Iran ikufuna kupha munthu wa chi Swedish wokhala ku Iran pasanafike pa 21 May.
Wofalitsa nkhani ati dziko la Iran kumapeto kwa mwezi uno lipha munthu wa chi Swedish yemwe ali mzika ya ku Iran, yemwe wakhala kundende kochoka mu 2016 kamba kopezeka wolakwa pokhala mzondi wa Israel.
Nthambi yofalitsa nkhani ya ku Iran ya ISNA, yatulutsa lipoti lachitatu loti mzinda wa Tehran upereka chilango chokupha a Ahmed Reza Jalali pasanafike pa 21 May.
A Jalali omwe ndi wofufuza komanso dokotala wothandiza pa ngozi zadzidzidzi, anamangidwa pamene anakayendera dziko la Iran mu April, 2016. Mu 2017, a Jalali anagamulidwa kuti akuyenera kuphedwa ku Iran atapezeka olakwa pa mlandu wopereka uthenga wokhudzana ndi a sayansi awiri ochita za nukiliya ku Iran pofuna kuthandiza dziko la Israel kupha ochita sayansi ya nukiliya angapo.
Magulu a maufulu adzudzula kusungidwa kwa a Jalali ponena kuti dziko la Iran lilibe njira zoyenera zosungira kundende anthu omwe ndi mzika za m'mayiko awiri komanso anthu okhala kunja kwa dzikolo.
Anthu omwe ndi mzika za mayiko awiri samatengedwa ngati mzika za ku Iran.
Chidziwotsochi chabwera pamene akuluakulu a ku Stockholm amamalizitsa kumvera mlandu wa a Hamid Nouri, omwe anali m'dindo wozenga milandu, ndipo anamangidwa ndi adindo a chi Swedish mu November, 2019.
Akuluakulu ati a Nouri anatengapo gawo pa imfa za akaidi omangidwa kamba ka ndale pomwe boma la Iran linalamula kuti aphedwe ku ndende ya ku Iran ya Gohardasht kumapeto kwa nkhondo ya Iran ndi Iraq m'chaka cha 1988. A Nouri akhala akusungidwa ku Sweden kuchoka nthawi yomwe anamangidwa.
Lachitatu lomwe linali tsiku lomaliza kumvera mlandu wa a Nouri, woweluza milandu wa ku khothi la m'boma la Stockholm, wasankha 14 July ngati tsiku lopereka chigamulo.
Amnesty International yati omwe anaphedwa kundende ndi anthu 5,000 koma mu lipoti la 2018, nambalayi ikhoza kukhala yokwera.
Mu lipoti lomwe latulutsidwa kumene, bungwe loona za ufulu la Human Rights Watch lati, "dziko la Iran ndilo lili patsogolo ndipo likupitilira kukhala limodzi mwa mayiko omwe akuperekabe chilango chakupha pa dziko lonse."
Ngati a Nouri angapezeke olakwa, akhoza kukakhala kundende moyo wawo onse chifukwa cha milandu ya nkhondo ya pakati pa mayiko komanso kuphwanya ufulu. Posachedwapa, dziko la Iran lagwira nthumwi za chi Swedish ngati gawo la zionetsero zosonyeza kusakondwa ndi kumangidwa kwa a Nouri.
Maja Aberg, mlangizi wa za malamulo pamodzi ndi Amnesty International ya ku Sweden, wati sikuti zangochitika kuti dziko la Iran lalengeza za kuphedwa kwa a Jalali panthawi yomwe oweruza milandu a chi Swedish anayamba kumvera mlandu wa a Nouri.
"Zikusonyeza kuti dziko la Iran limawasunga pokonzekera nthawi ngati ino zomwe zili zodandaulitsa kwambiri," Aberg anawuza nyuzi ya ku Sweden ya TT.
Malamulo a chi Swedish amalola kuzenga milandu mzika za chi Swedish ndi ena okhala m'dzikomo pa milandu yolakwira malamulo a pakati pa mayiko, yomwe imachitika kunja kwa dzikolo.
Uthenga wina mu lipotili unachokera ku The Associated Press, Reuters ndi Agence France-Presse.
Erdogan apita ku Riyagh kukabwezeretsa ubale.
Pulezidenti wa chi Turkish, Recep Tayyip Erdogan, wapita ku Saudi Arabia lachinayi, pa ulendo wake wa masiku awiri womwe cholinga chake ndi kuthetsa udani womwe unali pakati pa Ankara ndi Riyadh.
Atsogoleri a chi Turkish ayendera mfumu ya ku Saudi patadutsa zaka mayikowa ali pa udani ngakhale anali pa ubwenzi kale.
Mehmet Ogutchu ndi mkulu wa gulu la London Energy Club, lomwe ndi gulu la boma ndi atsogoleri a chigawo choyang'anira mphamvu. A Ogutcu ati ulendowu ulimbikitsa ubale wa pakati pa mayiko.
"Pulezidenti Erdogan ali pa ubale wabwino ndi a mfumu; tinali ndi mavuto aakulu ndi mwana wa mfumu, Muhammad Bin Salman," atero a Ogutcu. Tsopano zikuoneka kuti ndikukhulupilira kuti anthu a ku Briton, America ndi ku Qatar anatengapo gawo ngakhale anthu a ku Azeris akhoza kukhala kuti anachita izi. Zinthu zikusintha komanso kusiya kuvuta, tsopano chifukwa cha a pulezidenti izi zisindikizidwa.
A Erdogan ndi mwana wa mfumu akhala pa udani woopsa. Pulezidenti wa chi Turkish ndi yemwe anatsogolera mayiko kudzudzula dziko la Saudi Arabia pa kuphedwa kwa mtolankhani wa ku Saudi, a Jamal Khaashoggi, yemwe anaphedwa mu ofesi ya ku Istanbul ku Saudi Arabia.
Mwana wa mfumuyi amakhudzidwa ndi imfayi koma iye anakana mlanduwu. Koma ganizo loti mlandu wa kuphedwa kwa Khashoggi ukazengedwe ku Istanbul kuchoka ku Riyadh ndi chisonyezo choti Ankara ikuwalandira a Erdogan pa ulendo wawo.
A Ogutcu ati pamene zisankho za pulezidenti zili chaka cha mawa, a Erdogan akufuna Saudi iwathandize kukweza chuma cha Turkish.
"Turkey ikufuna kuyambitsanso ubale wake ndi Riyadh chifukwa dziko la Turkey likufuna thandizo la ndalama," anatero a Ogutcu. "Chuma cha ku Turkish sichikukopa magulu ambiri kapena anthu a chuma chawo kudzachita malonda m'dzikomo. Koma tsopano pakhala mgwirizano wopereka ndi kulandila pakati pa mayikowa. Kotero pali chuma komanso ndale zofunika chitetezo."
Pali kudandaula kuti ganizo la dziko la Iran lofuna kupitilira ndi kukhazikitsidwa kwa mphamvu ya nukiliya ndi komwe kukuyanjanitsa Riyadh ndi Ankara, a polofesa Soli Ozel a ku sukulu ya ukachenjede ya Kadir yomwe ili ku Istanbul ndiwo ananena izi. Iwo anatinso, izi zili chomwechi makamaka pamene chidwi cha America chikuyembekezeka kuchoka ku mayiko a aluya kupita ku China.
"Dziko la Turkey limadziona ngati lili ndi mphamvu zambiri zoposera dziko la Iran. Mayiko onsewa pamodzi ndi mayiko onse a kwa azungu amafuna kuti dziko la Iran lisakhale ndi mphamvu m'chigawo chonse monga mmene zilili lero," anatero a Ozel. "Anthu a ku Iran nawo akuwonetsa zizindikiro zosonyeza kuti salola kuti ena awachotse ku mayiko a Iraq, Lebanon ndi Syria, komwe ali ndi mphamvu."
Ulendo wa a Erdgan wopita ku Saudi ndi gawo la lamulo lalikulu lofuna kukonzanso maubale m'chigawochi pofuna kuthetsa kudzipatula. Pulezidenti wa chi Turkish anayenderanso United Arab Emirates posachedwapa komanso kumayambiliro a mwezi uno analandira pulezident wa ku Israel, a Isaac Herzog.
Koma akatswiri Ozel wachenjeza kuti Ankara ili pachiopsezo.
"Dziko la Turkey linadzipatula, kunyoza komanso kukhumudwitsa mayiko ambiri omwe linali nawo pa ubale wabwino. Ndipo onsewa akuzindikira kuti mgwirizano wadzidzidziwu ukubwera kamba ka kufooka osati kulimbika kwa Turkey," anatero a Ozel.
Koma akastwiri ati Ankara ikutenga ubwino wake ngati kuthekera kodzimangira linga pofuna kudziteteza ku zofuna za Iran, njira yomwe ingathandize kuthana ndi udani pakati pa omwe ayandikana nawo kuti ubale ubwelere.
Kupha, komanso kumanga kutsalira kusintha kwa malamulo ku Saudi.
Saudi Arabia ikufuna kukonza malamulo ake a nkhanza koma kusinthaku kukutsekerezedwa ndi kupha komanso kuzunza otsutsa zomwe zikubweretsa mafunso odabwa kuti ndi zinthu ziti zomwe zitasinthe.
Ufumuwu umadziwika ndi kutanthauzira kwake kwa lamulo la chisilamu la sharia lomwe ndi gwero la malamulo okhudzana ndi milandu.
Koma m'miyezi yapitayi, dzikoli lapitilira ndi kusintha malamulo zomwe akatswiri ati zikhoza kupangitsa kuti makhothi awo azigwira ntchito ngati ena onse ku mayiko a aluya.
Izi zagwirizana ndi m'ndandanda wa malamulo atsopano okhudza ufulu wa azimayi banja likatha komanso mphamvu ya oweruza milandu kupereka chigamulo kwa olakwa.
Chaka chatha, mwana wa mfumu, Prince Mohammed bin Salman yemwe anadziika yekha pampando analengeza kuti njira zimenezi kuphatikizapo malamulo omwe analembedwa koyamba okhudzana ndi milandu komanso zilango zake, akufanana ndi cholinga cha Saudi Arabia chofuna kumasukira dziko ndi kuchotsa chithunzithunzi choyipa.
Ngakhale otsutsa avomereza kuti kusinthaku kupangitsa zochitika ku ma Khothi a ku Saudi zizidziwika pena.
Koma palibe chiyembekezo choti pakhala kufewetsa malamulo okhwima oletsa kuyankhula zakukhosi kapena ngati makhothi asiye kuwonetsa tsankho kwa omwe akuoneka kuti ndi otsutsa boma.
Pamene pali kusintha, pa nthawi yomweyo akuluakulu akukumbutsa zomwe zinachititsa kuti Saud Arabia ikhale ndi mbiri yankhanza, ndipo ati izi zili chomcho kamba ka kuphedwa kwa anthu 81 pa tsiku limodzi m'mwezi wa March pa milandu yokhudzana ndi ziwawa.
Kachitidwe koyipa ka zinthu
Malamulo awiri atsopano avomerezedwa ndi boma la ku Saudi. Lamulo loyamba ndi lolola kupereka umboni wovomerezedwa ndi woweruza milandu.
Lamulo lachiwiri ndi lokhudza mabanja lomwe liyambe kugwira ntchito mu June. Kutengera pachikhalidwe chomwe abambo amalamula, lamuloli likutambasula ufulu wa amayi wolandila malipiro komanso kusunga ana banja likatha.
Polengeza za lamulo latsopano m'mwezi wa March, Prince Mohammed ati lamuloli likusonyeza "kusintha kwakukulu" pa ufulu wa amayi ndi "kulimba kwa mabanja."
Wachiwiri kwa mtsogoleri wa bungwe la European Saudi Organization for Human Rights, a Adel al-Saeed, ati kusinthaku mbali ina kupereka mpata kwa ochita malonda a m'mayiko ena omwe zotsatira zake ndi zomwe ufumuwu ukufuna.
"Eni ake a mpamba amachita mantha kudzachita malonda m'dziko lino lomwe lili ndi malamulo ankhanza, kotero malamulowa akufuna kusintha zimenezi," iwo anatero.
Malamulo atsopano okhudza milandu ndi zilango zake, omwe pakalipano sanadziwike, akhoza kupitiliza kubweretsa kusintha.
Pansi pa lamulo la sharia, milandu ya mpakuto pa chipembedzo, kuba, kuwukira, kuba ndi mfuti, chigololo, kumwa mowa ndi kunyozana ndi yomwe ili zigamulo zake zodziwikiratu. Milandu ina yonse woweruza milandu ndi omwe amasankha zilango zake.
Pamene pali malamulo a milandu ndi zilango zake, "boma likuyembekeza kuti woweruza milandu sazidalira kuphunzira kwawo kwa lamulo la sharia, koma malamulo (omwe gwero lake ndi lamulo la sharia) ovomerezedwa ndi boma," anatero a Nathan Brown, wophunzira ku sukulu ya ukachenjede ya George Washington.
"Zotsatira zake ndi zoti Saudi Arabia iwoneka ngati dziko la malamulo okhudza anthu, monga maboma ena onse m'chigawochi," atero a Brown omwe anaphunzira za malamulo atsopano a ku Saudi.
Zotsatira zake zikhale "zodziwika," anatero a Abdullah Alaoudh, katswiri wa malamulo komanso otsutsa boma omwe amakhala ku U.S, pamene malamulo atsopano "akutenga ufulu umene woweruza milandu anali nawo."
Koma malamulo okhwima opangidwa ndi mafumu "amabweretsa vuto lalikulu: kusadziyimira panokha," iwo anawonjezera.
Mfumu ndiye mtsogoleri wa makhothi a ku Saudi ndipo amakhala ngati khothi lalikulu lochitila apilu.
Bambo awo a Alaoudh, a Salman al-Awdah, womwe ndi wansembe wodziwika, akhala atamangidwa kuchoka mu 2017 kamba koyankha zosagwirizana ndi lamulo la Saudii Arabia pa tsamba la mchezo la Twitter, panthawi yomwe dzikoli limadzipatula ku dziko la Qatar.
Iwo ndi mmodzi mwa ambiri omwe anamangidwa mwankhanza kamba kotsutsa pamodzi ndi omwe amapikisana ndi mphamvu za mwana wa mfumu, Mohammed.
Chimodzi mwa zitsanzo zodziwika bwino ndi mwana wamfumu Mohammed bin Nayef yemwe anagwirizanitsa CIA, komanso amalemekezedwa ndi mayiko a azungu chifukwa choyesetsa kuthana ndi nkhanza ngakhale mfumu Salman anamuchotsa pa ndandanda wa anthu otenga ufumu.
Mwana wa mfumu Nayef wakhala asakuoneka ku gulu la anthu kuchokera m'mwezi wa March pamene kunatuluka lipoti loti wamangidwa. Koma kumangidwa kwake sikunatsimikizidwe.
Chithunzithunzi cha Khashoggi.
Kwa anthu otsutsa boma, milandu ngati imeneyi imadzetsa mafunso kuti ndi kusintha kwanji komwe malamulo omwe akonzedwawa kungabweretse.
"Ine ndikuona kuti izi ndi zachionetsero chabe," anatero a Madawi al-Rasheed, omwe amakhala ku U.K, omwenso ndi wophunzira komanso m'neneri wa chipani chotsutsa cha National Assembly chomwe chinayambitsidwa ndi anthu othamangitsidwa kwawo.
"Ndizovuta kwambiri kupeza tanthauzo la malamulo osinthidwawa kupatula kuti ndi ntchito yofuna kuwonetsa mwana wa mfumu, Mohammed, ngati munthu wosintha zinthu."
Nkhani yomwe ikumveka pakakambidwa za chilungamo ndi kukonza malamulo ku Saudi Arabia ndi nkhani ya kuphedwa ndi kudulidwa ziwalo kwa wotsutsa komanso wolemba nkhani, a Jamal Khashoggi, m'chaka cha 2018 ku ofesi ya ufumu ku Istanbul.
A.U.S itafufuza yapeza kuti mwawa wa mfumu Mohammed "anavomereza" kuti za kugwidwa kapena kuphedwa kwa a Khashoggi, ngakhale adindo a ku Saudi atsutsa izi ponena kuti zomwe zinachitikazi zinali zochotsa ulemu.
M'mwezi wa April, mtsogoleri wa ku Turkey, Recep Tayyip Erdogan, asanapite ku Riyadh ndi kukumbatira mwana wa mfumu, Mohammed, lachinayi, dziko la Turkey linasamutsira mlandu wa a Khashoggi ku Saudi Arabia popanda mboni 26.
Chiganizo cha dziko la Turkey chinapangitsa kuti maloya okhudzidwa ndi bwenzi la a Khashoggi achite zionetsero ponena kuti ma khothi a ku Saudi sangapereke chigamulo mwachilungamo.
Kwa omwe okondedwa awo anatsekeredwa kundende, kuphedwa kwa a Khashoggi kwabweretsa mantha okanika kuyankhulapo.
"Ndikufuna kuyankhula, ambiri akufuna kutero, koma tili ndi mantha," anatero mnzake wa mwana wa mfumu Salman bin Abdulaziz, yemwe wakhala kundende pamodzi ndi bambo ake kuchoka m'chaka cha 2018.
"Aliyense akudziwa zomwe zinawachitikira a Khashoggi."
Ndondomeko ya kundende ya ku Morocco ikufuna kusintha nkhalakale za IS.
Msilikari wa gulu la Islamic State yemwe anachoka kwawo ku Morocco ndi cholinga chokamenya nawo nkhondo yoyera (yachilungamo) ku Syria, a Mohsin, ati anaona zoopsa zonse za nkhondo. "Zinali zinthu zochititsa mantha," iwo anatero.
A Mohsin a zaka 38 omwe pano ndi mkaidi ati tsopano alibe chidwi ngati mmene analili kale, wodzadza ndi mkwiyo komanso wofuna kupha onse omwe si asilamu. Iwo anagwidwa ku Turkey ndipo anawasamutsira ku Morocco komwe anagamulidwa kukakhala kundende kwa zaka khumi pa mlandu wochita ziwawa.
Msilikari wakaleyu pamodzi ndi akaidi ena 14, omwenso ali kundende pa mlandu wochita ziwawa, amaliza maphunziro awo kuchokera ku ndondomeko ya ku Morocco yofuna kusintha anthu yomwe ingawapangitse kukhala oyenera kutulutsidwa mwansanga.
Associated Press ndi wofalitsa nkhani ena anayitanidwa kukakhala nawo pa mwambo wotsiliza maphunzirowa womwe unachitika lachinayi kufupi ndi mzinda wa Morocco ku Rabat, komanso kukafunsa mafunso akaidi ena omwe akuyang'aniridwa. Adindo oyang'anira ndende anasankha anthu atatu omwe anali okonzeka kufunsidwa mafunso.
Akuluakulu anapempha kuti akaidiwa asatchulidwe mayina komanso asawaonetse nkhope pofuna kuwasungira chinsinsi.
Koma akuluakulu a ndende sanamvere nawo pomwe akaidi amafunsidwa mafunso ngakhale kulowelera mafunso oyenera kufunsidwa ndi wofalitsa nkhani kapena mayankho a akaidi.
Akaidi 15 atavala malaya ndi mabuluku oyera bwino anayima chiliri poyimba nyimbo ya fuko la Morocco ndipo anapatsidwa zikalata zosonyeza kumaliza maphunziro. Akuluakulu a ndende ati ndondomeko yosintha anthuyi yachitika kwa miyezi itatu pomwe akaidi amalowa mkalasi kundende komweko, kuphunzira za chipembedzo, malamulo ndi zachuma. Iwo atinso akaidiwa aphunzira mmene angayambire kuchita malonda. Omwe atsiriza maphunzirowa kumene ndi gulu la chisanu ndi zinayi kochokera nthawi yomwe ndondomekoyi inayamba mu 2017.
Mkulu woyang'anira maubale ndi chikhalidwe komanso kubwezeretsa akaidi kwawo, a Moulay Idris Agoulmam omwenso ndi mmodzi wa ogwira ntchito ku ndende ya Morocco, ati ndondomekoyi siyokakamiza komanso imachitika kwa akaidi okha, "kuti asinthe khalidwe ndi kusintha njira ya moyo wawo."
"Zimathandiza akaidi kuzindikira kukula za kulakwa zawo," iwo anatero.
Kumaliza maphunzirowa sikutanthauza kuti akaidi atuluka nsanga koma kuwonjezera mwayi wotulutsidwa ndi a mfumu kapena kuchotseredwa zaka. Woyang'anira ndende ati izi ndi zomwe zakhala zikuchutika kwa theka la anthu 222 omwe amaliza maphunziro a ndondomekoyi. Kuyambira mchaka cha 2019, maphunzirowa amaperekedwa kwa amayi omwe anali kundende pa mlandu wochita ziwawa, kutengera ndi lamulo lotsutsana ndi ziwawa la Morocco's Anti-Terrorism Act. Amayi khumi ndi omwe anamaliza maphunzirowa ndipo anatulutsidwa kundende ndipo asanu ndi anayi anakhululukiridwa milandu yawo.
Ndondomekoyi yomwe imatchedwa "Moussalaha" mu chi Arabic kutanthauza kuti "chiyanjano," imaperekedwa kwa akaidi omwe awonetsa kuti ali okonzeka kusiya kuchita zinthu moonjeza.
A Mohsin ati anapita kukamenya nkhondo ku Syria mu 2012. Iwo anasiya sukulu ali wachinyamata ndipo anena kuti, "sanali ophunzira kwenikweni choncho samatha kusiyanitsa pakati pa chabwino ndi choyipa." Iwo anasintha kamba ka anthu omwe anawaonetsa kanema wa anthu ochita zinthu moonjeza "wokhudzana ndi lamulo lochoka kwa mulungu loti azilimbana ndi onse omwe samatsatira malamulo achisilamu komanso kupha omwe si asilamu."
Ku Syria, "ndinawona kuphedwa kwa anthu ambiri, kugwililira ndi kuba," iwo anatero. "Patadutsa nthawi ndinazindikira kuti nkhondoyi yomwe imachitika mu dzina la chisilamu siimakhudzana konse ndi chipembedzo chathu."
Iwo anathawira ku Turkey m'chaka cha 2018, komwe anakhala kundende kwa chaka asanawasamutsire ku Morocco.
Iwo ati tsopano anasiya kuchita zinthu moonjeza.
"Nthawi imeneyi m'moyo wanga inadutsa," iwo anatero.
Anthu ambiri a ku Morocco anapita ku Syria, Iraq ndi kwina konse, kukalowa magulu a ziwawa. Ku Morocco nako kwakhala kukuchitika ziwawa. Ziwawa zomwe zinachitika kasanu ku Casablanca mu 2003 zinapha anthu 33. M'chaka cha 2011, bomba lomwe linaphulitsidwa ku malo odyera a Marrakech, linapha anthu 17, ambiri mwa iwo anali alendo ochoka mayiko ena.
A Al Mustapaha Razrazi, omwe ndi wachipatala woona mthenda ya m'maganizo komanso membala wa komiti ya sayansi ya ndondomekoyi, ati pa anthu 156 omwe anamasulidwa atachita maphunzirowa, m'modzi yekha ndi yemwe anagwidwa akupalamulanso mulandu.
Munthuyi anapalamula mulandu wina wosakhudzana ndi kuchita ziwawa.
Iran ipeza mwayi wogulitsa zida kwa wokonza galimoto wa ku Russia.
Lipoti la wofalitsa nkhani a boma lati, membala wa gulu la makampani lokonza zida za galimoto ku Iran, wati okonzawa ali ndi mwayi wotumiza katundu wawo kwa wokonza galimoto ku Russia.
Lipoti lomwe latuluka lolemba madzulo lati a Hossein Bahrainian anena kuti "wokonza galimoto wodziwika wa ku Russia" wapempha zida kuchoka ku Iran. Iwo sanamutchule wokonzayu. Iwo atinso okonza galimotoyu wapemphanso zida zoyimitsira galimoto, zopewera ngozi, zobweretsera mphepo yabwino ndi zida zina zazikulu.
Mayiko a Iran ndi Russia ali pansi pa chilango cha U.S koma kugulitsa galimoto ndi zida za galimoto sikukhudzana ndi chilangochi.
Kubweretsa galimoto ku Iran sikukukhudzananso ndi chilangochi. Komabe, mzinda wa Tehran sunabweretse galimoto kuchoka mu 2018 pamene dziko la U.S linachoka mu pangano la nukiliya pakati pa Iran ndi World Powers ndikupereka zilango pa mafuta ndi banki pa dziko la Iran.
Mayiko a kwa azungu anasiya kugulitsa ku Russia kuchokera nthawi imene Russia inalowa ku Ukraine mwaupandu.
Mu zaka zadutsazi, Iran yagulitsa ma ladiyeta ndi mateyala a galimoto ku Russia. M'buyomo amagulitsa galimoto ku Iraq, Syria ndi Venezuela.
Mzinda wa Tehran ndi mzinda wa Moscow anali paubale waukulu mu zaka zapitazi makamaka pamene Russia inathandiza Iran kuyika pa intaneti ntchito yake yokhazikitsa mphamvu za nulikiya.
Mwapadera lachiwiri, Iran yati inatengapo gawo lokhala mkhalapakati pa nkhondo ya Ukraine.
"Kufikira pano, ndapereka uthenga wochokera kwa nduna yoona zakunja ku Ukraine kupita kwa anzanga a ku Russia, kawiri konse," anatero nduna yoona zakunja a Hossein Amir Abdollahian pa lamya ndi mnzawo wa ku Iris. Iwo ati Iran ikuthandiza kupeza mayankho obwezeretsera mtendere ndi bata.
A Abdollahian sanatsindike koma anangoti Iran "ikutsutsana ndi nkhondo komanso kusamuka kwa anthu ku Ukraine," ndi malo ena monga ku Yemen, malo a ku Palestine ndi Afghanistan.
Njira zosiyanasiyana zatsopano zikugwiritsidwa ntchito ku mayiko a aluya pofalitsa nkhani.
Natalia Sancha anasankha kugwira ntchito ndi anthu ena ngati njira yochitila utolankhani. Akapita kukagwira ntchito, iwo amayankhula ndi ena omwe akulemba nkhani yomweyo kuti amve mbali yawo.
Mbali ina, izi zikuchitika chifukwa chofuna kuyankhulapo pa nkhani zomwe sizimakambidwa, koma ngati wolemba nkhani wamkazi mu chigawo chomwe abambo akulamula, iwo ati kugwirizana ndi kuthandiza amayi omwe amagwira nawo ntchito kwakhala kofunika.
"Ndimatha kuyankhula ndi wolemba nkhani aakazi komanso aamuna ndipo ndimazindikira kuti akazi amaganiza komanso kuona zinthu mofanana akamalemba nkhani," anatero wofalitsa nkhaniyu yemwe ali ndi zaka 42.
Ganizo lochita mgwirizanowu linabwera mu 2020 pamene wosindikiza mabuku anawafunsa a Sancha ngati ali ndi chidwi cholemba bukhu lokhudzana ndi Syria.
Iwo anatsutsa izi ndipo anapereka ganizo lina labwino.
"Ndinawauza kuti kutolera nkhani zambiri za wolemba nkhani achikazi zokhudzana ndi chigawo chachikulu, kukhoza kubweretsa zotsatira zina," iwo anatero. "Ndikanatha kulemba bukhuli ndekha, koma silikanamveka chimodzimodzi."
A Sancha omwe kwawo ndi ku Andalusia, ku m'mwera kwa Spain, akhala ku mayiko a aluya kwa zaka 14 zapitazo, kulemba nkhani zokhudza kusamvana ku Iraq, Syria ndi Yemen komanso kuchita lipoti kuchokera ku Egypt, Lebanon ndi Tunisia.
Masiku apitawa, iwo akhala akugwira ntchito kwambiri ndi chigawo cha mauthega ku European Union, atachoka ku Beirut kamba ka mavuto a zaumoyo omwe anayambika chifukwa cha mabomba omwe anaphulitsidwa mu mzindawu m'chaka cha 2020.
Akazi "akudziwa zambiri chifukwa timatha kupita malo omwe abambo ogwira nawo ntchito sanazolowele. Osati chifukwa ndife anzeru koma chifukwa anthu ambiri m'chigawochi akanali a mtundu wa chi Arab, asilamu komanso amasiyanitsa amayi ndi abambo," a Sancho anawuza VOA.
Iwo anazindikira kuti kukhala ndi atolankhani aakazi kuli ndi ubwino.
"Nditakhala wowerenga nkhani, ndikhoza kukonda kuti wofotokoza nkhaniyo akhale mzimayi chifukwa ikhala yokhudzana ndi chiwerengero chonse, zomwe zikutanthauza kuti mu nkhaniyi mukhala zonse zokhudzana ndi kusamvana."
Mu bukhu lawo, a Sancha anafikira amayi ena omwe amalemba nkhani ku mayiko aluya, pofuna kuwonetsetsa kuti pali maganizo osiyanasiyana kuchoka kwa atolankhani akunja ndi apafupi.
Zotsatira za mgwirizano wa pafupifupi zaka ziwiri ndi Bullets for All, yomwe inatulutsidwa m'mwezi wa April ku Spain.
Mu bukhuli, "anthu osiyanasiyana akufotokoza nkhani imodzi yomwe ikuyimira amayi onse," a m'chigawochi, anatero a Sancho.
Aliyense amapereka maganizo ake pa kulemba nkhani za mbiri yakale kuphatikizapo kugwa kwa ulamuliro wa chipani chimodzi, ziwonetsero ndi nkhondo. Bukhuli likuwunikanso kusalidwa ndi nkhanza zomwe amayi amakumana nazo ku ma ofesi olemba nkhani komanso pogwira ntchito.
Kuchita mgwirizano.
Kumvetsa chiyankhulo ndi chikhalidwe kumathandiza kupita chitsogolo m'chigawochi," anatero a Maya Gebeily. Iwo monga mkulu wa ofesi ya The Reuters ku Lebanon, Syria ndi Jordan anathandiza nawo pa bukhuli.
"Pali zambiri zofuna kunena ndi kuwonetsa kuchoka ku mbali ya atolankhani aakazi omwe anasintha chifukwa cha amayi omwe amakumana nawo pamene amachita utolankhani," iwo anatero.
A Gebeily, omwe anabadwa kwa makolo a chi Lebanise ku U.S, anayamba ntchito yawo yolemba nkhani mu 2013 ku ma ofesi olemba nkhani ku Beirut ku Lebanon. Iwo anapita m'chigawochi kukagwilira ntchito Agence France-Presse asapite ku Reuters.
A Gebeily ati kukhala wa mtundu wa chi American ndi Lebanese kwawathandiza kumvetsa bwino chigawochi komanso kwasintha utolankhani wawo. Kudziwa chiyankhulo ndi gawo lofunikira la zimenezi.
"Pofunsa mafunso nduna, munthu wothawa kwawo kapena wofuna kusintha zinthu, chinthu chofunika kwambiri ndi kupeza chikhulipliro chawo," iwo anatero. "Kutha kuyankhula chiyankhulo chawo ndi kuwapangitsa kuti akhale omasuka, kumasintha kalikonse. Izi zimapereka mwayi wabwino.
Kuwonjezera Iraq ndi Lebanon, a Gebeily a zaka 30, anapitako ku Syria kukalemba nkhani zokhudza nkhondo yolimbana ndi gulu la zigawenga la Islamic State (IS)
"Ndakhala ndi mwayi woyankhula ndi anthu mwachindunji m'madera ena popanda wotanthauzira kapena wothandizira,zomwenso zimathandiza mmene nkhani zitulukire," iwo anatero.
Wolemba nkhani wa mtundu wa chi Syrian-Kurdish, a Khabat Abbas, omwe analemba nkhani za nkhondo ya ku Syria, akuvomereza za kufunika kwa izi.
"Kudziwa chiyankhulo ndi chikhalidwe ndi komwe kumapangitsa anthu kuti akumasukire ndi kukuuza zinthu," iwo anawuza VOA kuchoka ku Qamishli, ku Syria.
Kudziwa kumeneku kunathandiza pamene a Abbas a zaka 34, anakagwira ntchito ndi a Sancha mu March, 2021. Iwo anapita ku malo osungira anthu ku Kurdish, kumpoto kwa Syria, kukafunsa mafunso akazi omwe amamenya nawo nkhondo yoyera (yachilungamo) yokhudzana ndi IS, kuti alembe nkhani mu El Pais.
"Pamene ndinali ku Qamashli (kumpoto kwa Syria), ndinakumana ndi wolemba nkhani komanso anzanga a chi British awiri, omwe anali okhumudwa kuti Shamima Begum ndi akazi ena kumaloku anakana kuyankhula nawo," anatero a Sancha kutanthauza mtsikana yemwe anachoka kwawo ku Britain ali ndi zaka 15 kukalowa gulu la IS.
"Yemwe amawathandiza anali munthu wabambo kotero akazi omenya nkhondowa sanayankhule nawo chifukwa anasintha ndipo sayankhula ndi anthu aamuna. Koma ine ndinakhala pansi ndi Shamima komanso akazi ena omwe anayankha bwino mafunso mkati mwa hema wawo," anatero a Sancha.
A Abbas anali ndi gawo kuti ayankhule ndi amayiwa, iwo anawonjezera.
Kusiyana ndi a Sancha ndi a Gebeily, a Abbas anakulira ku chigawo chaching'ono cha Kurdish komwe kunalibe kulemba nkhani kufikira nthawi yomwe nkhondo inayamba mu 2011.
"Anthu m'chigawochi anazolowera kuwona amayi akutenga zida ndi kumenya nkhondo osati kuwona amayi atatenga chojambulira munsewu kapena akuyima patsogolo, " anatero Abbas. "Zinatengera kudzipereka kuti banja ndi dera langa atsimikize kuti ndimachita zinthu bwino mwinanso kuposera anzanga achimuna omwe ndimagwira nawo ntchito.
Kulemba nkhani kunawasangalatsa chifukwa nkhani za mayiko aluya zimakambidwa ndi wolemba nkhani achimuna, pafupi ngakhalenso kunja.
"Kulemba nkhani sikunasinthe chifukwa cha izi, ngati amayi olemba nkhani a konkuno komanso kunja angapatsidwe mwayi wolemba nkhani za mayiko aluya, kalembedwe ka nkhani kakhoza kusintha, zomwenso zingasinthe mmene anthu ena amawonera chigawo chino," anatero a Abbas.
A Sancha akukhulupilira kuti amayi olemba nkhani ndiwokhudzidwa ndi mmene anthu amaonera zinthu m'chigawochi, kuphatikizapo kukhala ndi maganizo oopsa kamba ka zomwe zinachitika ndi zotsatira zake pa umoyo wa amayi komanso pa ziwawa ndi mowa.
"Timakamba zinthu zomwe abambo samayankhulapo," iwo anatero.
Mkulu wa asilikari ku Iran wati Israel ikuchita zinthu zowononga dziko lake.
Zochita za Israel zipangitsa kuti dzikoli liwonongeke, mkulu wolamula asillikari ku Iran wanena izi pa msonkhano wa pa tsiku la Yerusalemu pa mwambo woonetsa bomba lomwe dzikolo lapanga lokha, lotchedwa Kheibar Buster
Kanema wa boma wati anthu okwana ma miliyoni anapita ku misonkhano ya tsiku la Yerusalemu lomwe ndi Quds Day mu chi Arabic, kukaonera kuguba komwe kunakonzedwa ndi boma m'dzikomo.
Kanemayu amawonetsa mbendera ya Israel ikuwotchedwa komanso magulu a anthu m'dzikolo akukuwa mawu olembedwa kuti "imfa ku America, imfa ku Israel."
Poyankhula pa kanema, mtsogoleri Ayatollah Ali Khamenei, wati ziwonetsero zodana ndi Israel zikuwonetsa kuti anthu a ku Palestine anakana pempho la akuluakulu a ku Arab kuti amvane ndi Israel.
Kutsutsana ndi Israel ndi chimodzi mwa zikhulupiliro za ku Iran, zomwe zimapangitsa kuyikira kumbuyo magulu a zigawenga a ku Palestine ndi ku Lebanon omwe amatsutsana ndi mtendere wa ku Israel, zinthu zomwe mzinda wa Tehran sumazindikira.
"Zomwe zachitika ku Palestine mu zaka zapitazi, zithetsa chikonzero cha mgwirizano ndi adani a Ziyoni (Israel) chifukwa palibe chikonzero cha Palestine chomwe chingatike eni ake palibe kapena ngati pali kuchita zosemphana ndi maganizo a anthu a ku Palestine," anatero a Khamenei, kuyankhula chi Arabic ndi anthu a ku Palestine komanso anthu a chi Arab.
A Khamenei ati, mgwirizano wokhazikitsa mtendere womwe unachitika kale--monga Oslo Accords mu 1993 womwe umatanthauza kugawa mayiko a Israel ndi Palestne kuti akhale oyima pawokha pofuna kuthetsa kusamvana komwe kuli pakati pawo komanso chikonzero cha mtsogoreli wakale wa ku U.S a Donald Trump chotchedwa Deal of the Century, tsopano zilibe ntchito.
Pulezidenti Ebrahim Raisi, akuluakulu a asilikari ku Iran ndi adindo ena anapita nawo ku misonkhanoyi komwe anthu analoledwa kuyenda mmisewu koyamba kuchokera pomwe mliri wa coronavirus unafala, zaka ziwiri zapitazo.
Dziko la Iran limachita misonkhano ya tsiku la Yerusalemu chaka chilichonse pofuna kuthandiza anthu a ku Palestine omwe akufuna kuti kum'mawa kwa Yerusalemu kukhale mzinda wa boma lakutsogolo mzigawo zomwe Israel inatenga pa nkhondo ya 1967, lachisanu lotsiriza la mwezi wosala kudya asilamu wa Ramadan.
"Siyani kuchita zinthu zankhanza. Mukudziwa bwino kuti ndife anthu ochita komanso obwezera," mkulu wa asilikari, HosseinSalami, ananena izi poyankhula ndi Israel komanso kuuza omwe akuchita ziwonetsero ku Tehran.
"Mayankho athu ndi opweteka. Mukupanga zinthu zodziwononga nokha. Sitikusiyani..mukudziwa kuposa ine zomwe zitakuchitikireni mukapanga zinthu zoyipa."
Asilikari a ku Iran alonjeza kubwezera mwaukali ziwawa zilizonse zochoka ku Israel, zomwe zakhudza ndondomeko ya nukiliya ku Iran. Tehran yati ndondomekoyi cholinga chake ndi kubweretsa mtendere basi.
Dziko la Israel, lomwe kwa boma la asilamu ndi lopanda pake, lakhala likuwopseza kuchita nkhondo ndi dziko la Iran ngati kukambirana pakati pa Tehran ndi mphamvu za dziko lonse kungalephere kuletsa Iran kukonza zinthu za nukiliya. Iran yati zolinga za nukiliya ndi zamtendere.
M'mwezi wa Febuluwale, boma la asilamu linabweretsa poyera bomba lawo la "Kheiber Buster" lomwe likhoza kuyenda mlengalenga mtunda okwana ma kilomita 1,450 (900 mayilosi).
Iran, yomwe ili ndi imodzi mwa ndindomeko zokonzera mabomba ku mayiko aluya, yati mabomba owuluka mlengalengawa akhoza kuyenda mtunda wa makilomita 2000 (1200 mayilosi) ndipo ali ndi kuthekera kokafika komwe kuli adani awo a ku Israel ndi U.S m'chigawochi.
Kheibar akutanthauza kasupe wakale wa chi Yuda ku ndomo ya chi Arabian, m'chigawo cha Hijaz yemwe analandidwa ndi asilamu ankhondo mu 7th Century.
Tehran ikuona kuti ndondomeko yake yokonza mabomba ndi yofunika chifukwa ilepheretsa United States, Israel ndi adani ena ndipo yakana zofuna za mayiko a azungu kuti asiye.
Mu chaka chatha, Iran ndi United States akhala akukambirana mopanda chindunji komanso mozungulira ku Vienna kuti abwezeretse pangano la nukiliya la mu 2015 lomwe mtsogoleri wa nthawi imeneyo, a Donald Trump anaphwanya ndipo pambuyo pake Iran inachita chimodzimodzi mu 2019.
Pansi pa pangano la 2015, Iran inavomereza kuchepetsa ndondomeko ya nukiliya kusinthanitsa ndi kuchotseredwa chilango pa chuma.
Pamene amawoneka ngati akuyandikira kubwezeretsa panganoli mu March, zokambiranazi zinayima kaye kamba ka zofuna za Russia komanso ngati Washington ingachotse asilikari a ku Iran pandandanda wa Foreign Terrorist Organization.
Pamene anthu a ku America ochepa akupita ku tchalitchi, sitolo zogulitsira khofi zitenga malo?
Tchalitchi ndi nyumba zopemphelera, kwanthawi tsopano zatengapo gawo pa ubale komanso ndale za anthu a ku America. Koma ndi anthu ochepa omwe amapita kopemphera ndipo kuchepa kwa chiwerengero cha ma tchalitchi ndi nyumba zopembedzera kukuopseza kusiya mpata womwe sitolo za khofi zingalowepo.
"Mu mbiri ya America, tchalitchi - kapena anthu osonkhanawa- akhala ofunikira potenga gawo mwakachetechete pogwira ntchito limodzi komanso kulumikizana m'dera lawo, kulimbikitsa kuthandiza dera komanso kutengapo mbali pa ndale," atero a Daniel Cox, mkulu wa Survey Centre on American Life komanso mkulu wa American Enterprise Institute.
"Sikuti zinangochitika kapena kuti ndi mwayi kuti gulu lomenyera ufulu wa anthu linayambira mu tchalitchi," anatero a Cox.
"Mukhoza kuwona kuti pachikhalidwe, kaya ndi ku midzi kwa azungu ambiri kapena madera okulirapo, ndi kwina konse, tchalitchi zakhala zofunika kwambiri.
Tchalitchi ndi nyumba zopemphererako zatenganso udindo pothandiza anthu wobwera kuti akhazikike akafika ku America, atero a Cox.
Mu 1999, anthu 70 pa 100 aliwonse ku America anati amapita ku tchalichi, ku mzikiti kapena ku kachisi.
Pofika 2020, nambalayi inatsika kufika pa anthu 47 pa 100 aliwonse. Kafukufuku wa 2019 wapeza kuti anthu atatu pa anthu khumi aliwonse a ku America ndi omwe amapita kopemphera sabata iliyonse.
Malo achitatu, kusakhudzidwa ndi kulumikizana ndi ma tchalitchi, mizikiti komanso ma kachisi kukutanthauza kuti anthu akusowekera zomwe katswiri woona za anthu m'matawuni, a Ray Oldenburg, akutchula kuti "malo achitatu."- msonkhano omwe umapereka zomwe khomo lomwe ndi "malo oyamba" komanso ntchito yomwe ndi "malo achiwiri" sizingapereke.
A Oldenburg ati malo achitatu amatsutsana ndi maubale komanso umoyo wa anthu m'madera.
Kafukufuku wa mu October, 2021, yemwe anachitidwa ndi gulu la American Survey Centre, anapeza kuti malo ochitila malonda monga nyumba zogulitsira khofi, zimayambitsa kukhulupilirana ndi kulumikizana m'madera a ku America zomwe zinatenga malo a tchalitchi.
"Ngati umapitapita ku malo omwera khofi, ogulitsa amadziwa zomwe umakonda kugula, amakupangira ndipo izi zimamveka bwino," ananena izi ndi wachipatala woona zokhudzana ndi maganizo, Dr. Maria Espinola, komanso pulofesa wothandizira mu chigawo cha Psychiatry and Behavioral Neuroscience ku sukulu ya ukachenjede ya Cincinnati College of Medicine.
"Zimakhala bwino kudziwa kuti anthu amakuzindikira, akukudikira komanso amasamala za iwe, komanso kudziwa kuti ndiwe m'modzi mwa iwo chifukwa kufuna kukhala m'modzi wa gulu ndi kulumikizana ndi anthu ndi chimodzi mwa zinthu zomwe tonse timafuna ndipo ndikofunika kuti tonse timapeza izi munjira zosiyanasiyana," atero a Espinola.
"Kotero malo achitatu amatilola kuchita zimenezi."
Kalekale, tchalitchi ndi nyumba zopemphelera zinali malo achitatu kwa anthu ambiri a ku America.
Mu 2019, anthu 67 pa 100 aliwonse omwe anafufuzidwa anapeza kuti ali ndi malo achitatu- malo ogulitsira khofi, malo omwela mowa, malo odyera, malo ochezera kapena malo ena aliwonse m'dera lawo omwe amapitako kawirikawiri.
Nambalayi inatsika mu 2021 kufika pa anthu 56 pa 100 aliwonse- nambala yomwe inatsika kamba ka mliri wa COVID-19.
"Tinapeza kuti anthu omwe ali ndi malo achitatu anali olumikizana ndi dera lawo," anatero a Cox. "Ali ndi kuthekera kochita nawo zinthu zina kumeneko."
Amakhulupilira anthu okhala nawo pafupi. Pali ndandanda wa zotsatira zabwino zokhudza ubale zomwe zimalumikizana ndi kukhala ndi malo achitatundipo kwa anthu ambiri a ku America, malowa ndi malo ogulitsira khofi kapena malo omwera.
Ubwino wa malo ogulitsira khofi ndi woti malowa amapezeka kulokonse m'dzikomo ndipo aliyense amene akufuna akhoza kupitako kawirikawiri.
Ambiri mwa iwo amatsegula masiku ambiri a mkati mwa sabata.
A Cox ati kukumana kwa nthawi yochepa ku malo ogulitsira khofi kukhoza kupititsa patsogolo mtima wodziwa kuti ndiwe m'modzi mwa gulu.
"Ndikuona ngati pali kuthekera, kuthekera komwe sikunazindikiridwe," atero a Cox.
"Koma kutengera ndi zomwe angathe kuchita, pali zambiri pamenepo.
Ndapitako ku malo kome gulu lomwelo la anthu limapita kukachita masewera a chess.
Kapena ali ndi gulu la anthu omasuka omwe anapuma ntchitoAmakumana, kuyankhulana, kucheza ndi kusangalala wina ndi mnzake.Sindikudziwa ngati pali kwina komwe akanatha kupita- mwina ku tchalitchi, mwina ayi- kukagawana uthenga, kulimbikitsana kutenga gawo pa zochitika .
Ndipo ndikuganiza kuti izi ndi zomwe zili mphamvu ya malo ogulitsira khofi.
Zomwe mafumu a mizinda ku U.S akudandaula ukatha mliri
Mafumu a mizinda ku U.S ndiwokhudziwa ndi kutsalira kwa zotsatira za mliri wa COVID-19 pa maganizo a anthu, kutengera ndi kafukufuku wa mafumu a mizinda 126, yemwe anachitika m'dzikolo mu nyengo yotentha mu 2021.
Oyankhawa amatsogolera mizinda ya anthu pafupifupi 75,000. Atsogoleri a madera ang'ono-ang'ono akanali ndi chidwi pa nkhani monga milandu ya ziwawa, zachuma ndi zomangamanga, koma iwo akukhudzidwa ndi zotsatira za nthawi yaitali za mliri pa maganizo a anthu a misinkhu yonse m'madera awo.
Thanzi labwino lokhudza maganizo ndilo linali patsogolo pa maganizo a Michael Udine pamene ankalumbira kukhala mfumu ya mzinda wa Broward County, ku Florida, mu Novembala, 2021.
"Chilichonse chomwe chinali ndikuthekera kokhala vuto mliri usanabwere, zapitilira kukhala mavuto aakulu kamba ka mliriwu," iwo atero. "Panali mavuto pamene mliri unayamba, ndipo kunali kofunikira kuti aliyense azindikire ubwino wa thanzi labwino pa maganizo a anthu a misinkhu yonse. Ndikuganiza kuti mliriwu unawonjezera mavuto amenewa."
Sizachilendo kuti kufala kwa matenda kukhale ndi zotsatira pa maganizo a anthu, kutengera ndi lipoti lomwe bungwe loona za matenda ndi kupewa kwake la Centers for Disease Control and Prevention lapereka, loti chiwerengero cha nkhawa ndi kukhumudwa pakati pa anthu akuluakulu chakwera panthawi ya mliriwu.
Mliriwu wawononganso maganizo ndi thanzi lokhudza maganizo a theka la achinyamata ku America.
"Zomwe taona ndi nkhawa zokha, kwa ana omwe samaoneka okhumudwa kale, koma chifukwa cha kusintha kwakukulu,ndizovuta kuzolowera kusintha kwa zinthu," woona za maganizo ku Maryland, a Mary Karapetian Alvord anawuza VOA mwezi watha. "Tawonanso chisoni ndi kukhumudwa kwambiri."
Kumayambiliro kwa mliriwu, mafumu a mizinda anali ndi chidwi pa zochitika m'mizinda, mavuto a ndondomeko za chuma komanso chiopsezo chomwe mliriwu umabweretsa pa malonda ang'ono ang'ono, kutengera ndi zomwe anena a David Glick, wothandiza kuphunzitsa zandale ku sukulu ya ukachenjede ya Boston komanso analemba nawo kafukufuku wa Menno Survey of Mayors mu 2021.
"Zodandaulitsa zikanalipo koma zomwe tinaona mu 2021ndi kukhudzidwa ndi zotsatira zanthawi yaitali pa anthu okhala okha," atero a Glick. "Kukhudzidwa ndi kugawanika pa nkhani ya katemera komanso kupanikizidwa kwa anthuIzi zachititsa kusiya kulabadira kwenikweni za ndondomeko yachuma cha mzinda ndi misonkho komanso kusiya kuchita zinthu zomwe zinali patsogolo kumayambiliro kwa mliriwu.
Kafukufuku wati mafumu a mizinda 52 pa 100 aliwonse akudandaula za "kutsalira kwa mavuto a mmaganizo ndi mantha obwera kamba ka zochitika zam'mbuyo." Kuwonjezera apo, theka la mafumu a mizinda lomwe ndi 37 pa 100 aliwonse, akudandaula za kusiya kuphunzira kwa achinyamata.
"Chachiwiri kwa mavuto a mmaganizo ndi mantha obwera kamba ka zochitika zam'mbuyo, ndipo sizokhudza kwenikweni," atero a Glick. "Ndi gawo la kusintha kwa zokhudza mafumu a mzinda kuchoka pa ziopsezo zotseka malonda komanso kudwala kwa anthu kufika pa zotsatira za nthawi yaitali zomwe zidzakhalepobe mtsogolo. Kusiya sukulu kwa ophunzira, kukudandaulitsa zomwe zidzachitike kwa zaka zochuluka zomwe zikubwera kutsogolo. Ndizovuta kubwezeretsa."
Kafukufuku wati, zina zomwe akudandaula mafumu a mizinda ndi kusowa kwa chuma kwa anthu amene amapeza ndalama zochepa omwe ndi anthu 33 pa 100 aliwonse, kutseka malonda ang'ono angono' omwe ndi 29 pa 100 aliwonse, komanso kuchuluka kwa ziwawa ndi 26%.
Mafumu a mizinda 7 pa 100 aliwonse ndi omwe akudandaula za kusintha kogwilira ntchito kutali komanso zotsatira za nthawi yaitali zomwe zingakhudze kusamuka-anthu kuchoka mmizinda yawo.
Thandizo la ndalama zokwana 350 biliyoni U.S Dollars lochoka ku bungwe la American Rescue Plan kwa ma boma ang'ono ang'ono ndi ma boma aakulu, likhoza kuthandiza mafumu a mmizinda kuthana ndi ena mwa mavuto awo. Kafukufuku anapezanso kuti mafumu a mmizinda 78 pa 100 aliwonse amakhulupilira kuti ndalama ziwathandiza kusintha zinthu.
"Zomwe tikuwona ndi zoti, ambiri mwa iwo akugwiritsa ntchito ndalamazi pa zinthu zomwe akuganiza kuti zikhoza kusintha mizinda yawo," anatero a Glick, "mmalo moona ngati akuyenera kugwiritsa ntchito ndalamazi kuwonjezera ndondomeko yachuma kuti zitseko zikhalebe zotsegula komanso magetsi oyaka."
Achinyamata akupikisana ndi akulu pa msika wochita lendi nyumba ku U.S mu zaka khumi
Kupeza nyumba yochita lendi kukhoza kukhala vuto makamaka kwa omwe amaliza kumene maphunziro awo a ukachenjede pomwe akumana ndi msika wochititsa lendi ku U.S mu zaka khumi, pamodzi ndi mpikisano womwe sanawuyembekezere ndi anthu obadwa mu zaka za pakati pa 1981 ndi 1996, zaka 24 mpaka 40- komanso anthu opitilira zaka 57 omwe anabadwa nkhondo yachiwiri yadziko lonse litatha.
"Tili ndi anthu a zaka zakubadwa za pakati pa 24 ndi 40, omwe ali ndi mabanja ndipo amayenera kusiya kupanga lendi ndi kukhala ndi nyumba zawo, koma kuchepa kwa nyumba ndikomwe kwaletsa izi. Choncho anthu a zaka zapakati pa 24 ndi 40 akukula pamodzi ndi chiwerengero chawo ndipo akupitiliza kuchita lendi," anatero a Doug Ressler,mkulu wa malonda ku Yardi-Matrix, kampani yogulitsa nyumba komanso yofufuza.
"Sizokhudza anthu a zaka 24 mpaka 40 okha ndi [Gen] Z omwe ndi anthu a zaka zosapitilira 24, tikuwonanso kuti anthu a zaka zoposa 57 nawonso akusintha, iwo anawonjezera. "Chiwerengero chawo cholowa m'nyumba za lendi chakhala chikukwera mu zaka zisanu zapitazo."
A Ressler ati palii zifukwa zosiyanasiyana zomwe zikupangitsa anthu achikulire kusankha kukhala pa lendi.
"Akhala ku malo osamalira anthu achikulire kwa nthawi yaitali kotero akufuna kuchepetsa ndalama zogwiritsa ntchito kuchoka ku ndalama zomwe amalandira," iwo anatero. Akufuna kukhala pamodzi ndi anthu, malo apawokha, ndi ena otero komwe akhoza kukhala bwino."
Bungwe logulitsa nyumba la National Assembly of Realtors (NAR), lati mtengo wochitira lendi unakwera ndi 10.7% mu September kusiyana ndi nthawi yomweyo chaka chatha.
"Ndi msika wotentha. Sitinawonepo msikawu ukuyenda chonchi mu zaka khumi zapitazo," atero a Gay Cororaton, mkulu wa zachuma komanso woyang'anira nyumba ndi kukufuza malonda. "Chiwerenegro cha ochita lendi chimakwera pachaka chilichonse ndi 3 kapena 5%. Tsopano chiwerengerochi chakwera ndi 11%, kupitilira mmene zimakhalira kale."
Ochita lendi apanikizika chifukwa mliri wa COVID-19 umachedwetsa kubwera kwa zinthu, zomwenso zachedwetsa kumanga nyumba ku United States. M'malo mochita ngati kale kuti pa miyezi isanu kapena isanu ndi umodzi nyumba yokhala banja limodzi imakhala yapezeka, tsopano izi zabwerera m'mbuyo ndi miyezi iwiri kuchoka mu Januwale 2021. Kusowa kwa nyumba kukutanthauza kuti anthu a zaka zapakati pa 24 mpaka 40 akuvutika kuti agule nyumba yokhala banja limodzi, ngati momwe zimachitikira m'mbuyomu.
"Ogwira ntchito ya zomangamanga anakhudzidwa ndi mavuto opeza katundu," anatero a Cororaton. "Katundu wochoka kwina samatha kubwera, matabwa amakwera mtengo, kukonza zinthu kumachedwa, ogwira ntchito samabwera ku ntchito, mafelemu ndi zipangizo zina zinachepa. Tingoti pali zinthu zochepa."
A Cororaton ati kupeza nyumba kunavutanso nthawi ya mliri pamene anthu ambiri anagwiritsa ntchito ndalama zawo pomanga nyumba pamene anthu omwe ali ndi nyumba kale amayang'ana nyumba zachiwiri.
"Malingana ndi mliriwu, chiwerengero cha anthu ofuna nyumba zachiwiri kapena nyumba zokapumulako, chinachuluka. Nthawi zambiri, nyumba zopumulirako zimakwanitsa 5% ya msika," iwo anatero. "Kumayambiliro kwa nyengo yotentha ino panali kukwera ndi 8%. Choncho kukula kwa chiwerengero cha anthu ofuna nyumba ndi kusagwirizana kwa chiwerengero cha wogula ndi wogulitsa ndi komwe kwapangitsa kuti mitengo ya nyumba ikwere, kuchititsa kuti anthu ena akanike kugula.
NAR yati misika yochititsa lendi yomwe ikuyenda kwambiri panopa ndi ya kumadzulo ndi ku m'mwera. Ambiri ofuna kuchita lendi akusamukila ku Dallas ndi ku Houston, ku Texas, motsatizana ndi Atlanta ku Georgia; New York ku Los Angeles, Austin ku Texas; Phoenix ku Arizona ndi Washington, D.C.
A Cororaton akuyembekeza kuti mu chaka chikubwerachi zinthu zikhalako bwino koma kuchepa kwa nyumba kupitilirabe kwa zaka zingapo mtsogolomu.
"Mukudziwa kuyankhula kwakale koti kuchoka pa lendi ndi kukhala mwini nyumba, maganizo amenewa mwina akusintha," atero a Ressler. "Omwe amakonda kuchita lendi kale anali anthu a zaka zapakat pa 24 mpaka 40, koma anabwezeretsedwa ndi [Gen] Z, omwe ndi anthu a zaka zosaposera 24. Koma anthu a zaka zapakati pa 24 mpaka 40 akukhalitsa ndipo anthu a zaka zosaposera 24 akuwapeza. Tsopano pali chiwerengero cha anthu a zaka zoposera 57. Izi zikutanthauza msika wamphamvu wochititsa lendi komanso phindu lochuluka lomwe lipitilire kukwera."
Kodi ziletso za COVID-19 zikuchepetsa kukula kwa chitetezo mmatupi mwa ana?
Akatswiri a zaumoyo ena asonyeza kukhudzidwa ponena kuti njira zopewera COVID-19, monga kuvala zotchinga kukamwa ndi kuphunzilira pa intaneti, ndi zomwe zikufooketsa chitetezo cha mmatupi mwa ana chifukwa ana sakudwalanso matenda oyenera kudwala pa umwana wawo.
"Pali zifukwa zambiri zopangitsa kukhulupilira kuti ana amayenera kuyikidwa poyera ku zinthu kuti chitetezo chawo cha mnthupi chilimbe mu njira zosiyanasiyana, kuti akadzakumana ndi zina zoopsa, adzakhale ndi mbali ina ya chitetezo chawo cha mnthupi yomwe idzathandize kuwateteza ku zinthu zimenezi," anatero a Sara Sawyer, polofesa tinthu tosaoneka, maselo ndi zinthu zamoyo ku sukulu ya ukachenjede ya Colorado Boulder.
Pobadwa, makanda opanda chitetezo chilichonse amatenga chitetezo kuchoka ku mkaka wa mmawere wa amayi awo omwe umawateteza kufikira nthawi yomwe adzakhale ndi chitetezo chawo.
Sikuti ndi ngozi kuti ana amayamba kuyika chilichonse mkamwa mwawo pamene ayamba kutha kugwira zinthu. "Amachita izi chifukwa amakhala akuzindikira malo omwe awazungulira komanso kumanga chitetezo chawo cha mnthupi. Uku ndiye kusintha," a Sawyer anatelo.
"Sakubisa thupi lawo kwa tizilombo toyambitsa matenda, mwa njira ina akumanga chitetezo cha mnthupi mwawo.
Anthu ena akhoza kunena kuti matenda a ku umwana monga chimfine, kuwawa kwa m'mimba zimamanga chitetezo mnthupi kuti zinthu zina zoopsa zikadzabwera, zidzapeze kuti takonzeka ndipo sitingadwale ndi zinthu zimenezi.
Ngakhale nthawi imene mliri unali usanabwere, sayansi yoona za kufala ndi kupewa matenda, inachitira umboni kuti ana a m'mayiko otukuka, komwe amasamba mmanja komanso kugwiritsa ntchito mankhwala ophera tizilombo toyambitsa matenda pafupipafupi, atha kukhala ndi chitetezo chofooka mnthupi kusiyana ndi ana a m'mayiko omwe akutukuka kumene omwe amakhala poyera ndi tizilombo toyambitsa matenda komanso kudwala kamba kodana ndi zinthu.
Izi zimapangitsa ana a m'mayiko otukuka kudwala matenda omwe thupi limayambitsa lokha kutengera ndi kafukufuku wa ukhondo wotchedwa, "hygiene hypothesis."
Kafukufuku wa ukhondo, hygiene hypothesis, amabweretsa maganizo osiyanasiyana pomwe ena amati kukhala osabisika ku tizilombo toyambitsa matenda si chifukwa chokha," anatero a Cody Warren, wowona za tizilombo toyambitsa matenda komanso chitetezo mnthupi yemwe anali dotolo wa ku sukulu ya ukachenjede ya Colorado Boulder.
"Zambiri mwa izi zikhoza kudziwika potengera chibadwa, zakudya ndi malo amene atizungulira.
Izi zimawumbanso chitetezo chathu chamnthupipali zinthu zambiri zomwe sitingathane nazo pongovala zotchinga kukamwa.
Palinso zinthu zina zokhudzana nazo."
A Warren, omwe ali ndi ana aangono atatu, ati kukhala nthawi yaitali panja ndi njira imodzi yothana ndi zotsatira za kudzipatula.
"Kufufuza tizilombo m'malo omwe atizungulira ndikofunika komanso kumalimbitsa chitetezo chathu cha mnthupi," anatero a Warren. "Chitetezo cha mnthupi chimalimba kudzera mu zakudya zomwe timadya, zomwenso zimakhala ndi tizilombo.
Choncho, ngakhale kuti tasimphina pang'ono, chitetezo chathu cha mnthupi chibwelera."
Pali zinthu zina zomwe makolo angachite pofuna kukweza chitetezo cha mnthupi mwa ana awo munthawi ya mliri. "Imodzi mwa zinthu zofunika kuchita ndi kulandira katemela watsopano aliyense."
Iyi ndi njira yabwino kwambiri yolimbitsa chitetezo mmatupi mwathu," anatero a Warren.
"Koma njira ina yofunikanso ndi kuwonetsetsa kuti ana athu akudya zakudya zopatsa thanzi komanso amachotsa nkhawa.
Zatsimikizika kuti njira zonsezi- kudya zakudya zopatsa thanzi komanso kukhala malo opanda nkhawa- zili ndi ubwino pa chitetezo chathu cha mnthupi."
Adindo a zaumoyo akadzanena kuti kuvala zotchinga kukamwa sikofunikiranso, a Sawyer akuganiza kuti kufotokoza ubwino wosiya kovala zotchinga kukamwa kukhoza kulimbikitsa makolo ozengereza omwe amadandaula kuti ana awo akhoza kudwala.
"Mwina tidzayankhulane ndi anthu za zifukwa zosiyira kuvala zotchinga kukamwa, ngati ali kusukulu, ndi kubwelera ku moyo wakale wodwala matenda osaopsa osiyanasiyaan a umwana," iwe anatero.
"Ubwino wa matenda a ubwana ndi woti ukhoza kumanga chisa cha chitetezo cha mnthupi chomwe chingateteze ana ku zinthu zatsopano zomwe zingabwere."
Boma la America laonjezela malire osungira anthu othawa mavuto mu dzikolo pamene likukonzekera kuthetsa kutero.
Utsogoleri wa a Biden wayamba kusamutsa anthu a ku Cuba ndi Nicaragua kupita ku Mexiico potsatira mphamvu zokhudzana ndi mliri mu njira yowakanizira anthu othawa maiko awo kukhala mdzikolo, kukulitsa ntchito ya lamulori mmene anafotokozera poyera pamene akuyesera kulithetsa, akukuakulu anatero lachitatu.
Dziko la United States linapanga mgwirizano ndi dziko la Mexico wotulutsa anthu makumi khumi a ku Cuba ndi makumi awiri a ku Nicaragua tsiku lilironse kuchokera ku San Diego, El Paso, Texas ndi Rio Grande Valley, malinga ndi mkulu wa dziko la U.S yemwe akudziwa za mchitidwewu.
Kuthamangitsidwaku, kunayamba pa 27 April ndipo kudzatha pa 22 mwezi wa May. Mkulu wa bomayu anauza a zofalitsa nkhani kuti iwo asadziwike chifukwa mgwilizanowu siunalengezedwe poyera.
Izi zikuchitika pansi pa mutu 42, lamulo la zaumoyo lomwe likugwilitsidwa ntchito kutulutsa anthu osamuka mmaiko awo pazifukwa zopewera kufala kwa matenda a Covid-19' Mutu 42 utha ntchito mu mwezi wa Meyi, pokhapokha oweruza atalowelera.
Maiko America ndi Mexico pa 26 mwezi wa Epulo zothamangitsa anthu owerengeka a ku Cuba ndi Nicaragua, malinga ndi mkulu wogwira ntchito ku Mexico amene anayankhula mobisika chifukwa samaloledwa kupereka ndemanga poyera.
Izi zinachitika chifukwa cha kuchuluka kwa anthu osamuka kuchokera ku maiko awiriwa kubwe ku malire a dziko la America.
Dziko la Mexico linazindikira kuti boma la America linayambanso kukonza ziphaso zokhalira mdzikolo ku Cuba, anatero akuluakuluwo. Boma la Mexico linali litayambanso kupangira anthu a ku Cuba ziphaso zokhalira mu dzikomo.
Mkulu winanso wa boma wa dziko la Mexico amene sanaloledwenso kupereka ndemanga poyera, anatsimikiza kuti anthu makumi khumi a ku Cuba ndi makumi awiri a ku Nicaragua anathamangitsidwa kuchokera ku San Diego pansi pa mutu 42.
Unduna owona za chikhalidwe cha anthu ndi chitetezo sunaperekepo ndemanga mwachangu monga mwa pempho.
Kuchokera sabata latha, Boma la Mexico linavomera kutenga anthu a ku Guatemala, Hondura, ndi ku El Salvadora poonjezerapo anthu a ku Mexico pansi pa mutu 42. Maiko enanso ali pansi pa mutuwu koma kamba ka chuma, kupsyinjika kwa mgwirizano wa maiko ndi zifukwa zina ndizomwe zikuvutitsa kuwabweza ku maiko akwao.
Ndizosatheka ku Boma la America kubweza anthu a ku Cuba ndi Nicaragua ku maiko akwawo chifukwa cha ubale osakhala bwino omwe uli pakati pa mabomawa. Izi zinayambita mavuto mu utsogoleri wa a Biden pamene anthu ambiri ochokera mu maikowa amafuna kuti akakhale pabwino ku America ko.
anthu a ku Cuba anaimitsidwa ndi akuluakulu a ku America koposera kokwana 32,000 pa malire a dziko la Mexico mu mwezi wa Malichi, kuonjezera nambalayi kawiri mu mwezi wa Febuluwale ndi kuposa kasanu mu chiwerengero cha mwezi wa Okotobala, malinga ndi a chitetezo ndi oyendetsa katundu pa malire a dziko la America. Boma la Nicaragua linakhwefula malamulo a mayendedwe kochokera ku Cuba mu mwezi wa Novembala zomwe zinapangitsa anthu a ku Cuba kupitilila ndikukafika ku malire a boma la America. Ambiri mwa iwo amalowa dziko la America kudzera kapena kuyandikila malo a ku Yuma, Arizona ndi ku Del Rio, Texas.
Mu mwezi wa Malichi anthu a ku Nicaragua analetsedwa ndi akuluakulu a ku America koposera ka 16000, kumene kunaposa mwezi wa September kawiri . Ambiri mwaiwo amalowa ku mmwera kwa dera la ku Texas.
kuchotsa mutu 42 kwakhala kotsutsana pamene pakati pa nthawi yochita masankho yayandikira, ngakhalenso ku Chipani cha mtsogoleri Biden, pakati pa kukhudzidwa kwa boma la America kuti silili lokonzeka kuonjezera chiwerengero cha anthu ofuna kulowa mdziko lawo kufuna pokhala. Akuluakulu aboma analetsa anthu ofuna kulowa mdziko koposera ka 221,000 mu mwezi wa March imene ili nambala yaikulu kuchokera mu zaka makumi awiri ndi ziwiri zapitazo.
Nyumba ya chifumu ya ku America ndi unduna woona za chittezo ndi chikhalidwe yaima pambuyo chiganizo cha unduna ochepetsa ndi kupewa matenda chothetsa lamulo chifukwa silinathenso kuthandizo komanso kuteteza pa za umoyo.
Koma mchitidwe wosamutsa anthu a ku Cuba ndi Nicaragua ukutsutsana ndi ndemanga zomwe atsogoleri amapereka poyera pothetsa kagwiritsidwe ntchito ka mphamvu za mliri pokonzekera pa 23 mwezi wa Meyi.
Boma la America lasamutsa anthu 1.8 million olowa mu dzikolo pansi pa mutu 42 kuchokera mu mwezi wa march mu chaka cha 2020, Kupitilira ufulu wofuna pokhala pansi pa lamulo la ku America ndi pangano lapadziko lonse. Potero, anthu osamukasamuka sakukhudzidwa ndi lamulo losamuka lomwe limakamba za ufulu ofuna kutetezedwa ku kuzunzika kwawo.
Mu zolemba za ku khoti utsogoleriwo unati unayamba kukonza kwambiri mapepala a anthu achikulire a pakati pa dziko la America pansi pa malamulo a kusamuka patatha zolengeza za bungwe la CDC's pa ! Epulo. Koma oweruza milandu sabata yatha analamulira kuti sakanatha kumasula mutu 42 pamene unali ukugwira ntchitobe.
Oweluza milandu wa boma la America a Robert Summerhays anadzudzula maganizo a bungwe la CDS pamene anapereka maganizo ot ayesera kuti mutu 42 uzigwilabe ntchito mpakana tsiku la 23 mwezi wa Meyi. Kokamba mulanduwu kudzachitika pa 13 may.
A Marisa Limon, mkulu woyang'anila kulimbikitsa ndi kukonzekera ku Bungwe lotchedwa, Hope Border Institute , anati olimbikitsawa anayamba kudziwa za kusamutsidwa kwa anthu a ku Cuba ndi ku Nicaragua kuchokera kwa El Paso lolemba ndipo anatsimikiza mchitidwe watsopanowu ndi akuluakulu a boma la America.
A Limon anati utsogoleri wawo ukuyesetsa kudziwa mapeto onse a mutu 42 usanasiye kugwira ntchito. Iwo anaufotokoza kuti ndi wanzeru koma pakuyenera kuti atsogoleri aziikilako khama kuti maiko ena a kumadzulo kwa dziko lapansi akhalenso ndi udindo wosunga anthu othawa kwawo.
Boma la Mexico lasamutsa misasa ya anthu osamukira mu dzikolo; anthu aku Haiti aonekera pa malire a dziko.
Akuluakulu a boma la Mexico lachiwiri amati asamutsa msasa wa anthu olowa mu dzikolo omwe unatulukira ku ndime mu mzinda wa malirewo wa Reynosa, asuntha pafupifupi anthu mazana awiri kuchoka pakati pa Boma la america ndi Haiti kupita ku malo ena owasungilako kuolokera ku malire ochokera ku McAllen Texas.
Malo okhala anthu osamukila dzikolo makamaka ochokera ku dziko la Guatemala, El Salvador, Honduras ndi ku Haiti kunachuluka anthu pamene akuluakulu a boma la America anabweretsa lamulo la zaumoyo loletsa anthu osamukira mu dzikolo kupeza mwayi wopatsidwa chitetezo chifukwa cha mliri.
Bungwe loona zolowa ndi kutuluka kwa anthu mu dziko la Mexico lotchedwa ( Mexico's Immigration Institute linati anthuwo anatengedwa lolemba pakati pa usiku kupita ku malo owasungilawo amene akuyenera kukhala a ukhondo komanso chakudya chabwino.
Lolemba lomwelo anthu ochokera ku malire a dziko a ku Nuevo Laredo anafotokoza kuti anthu opitilira makumi khumi makamaka a dziko la Haiti anakhamikira mu mzindawo umene uli mbali yoyang'anana ndi malire a dzikolo kochokera ku Laredo, Texas
Kukhamikilako kunayamba pamene boma la America linayamba ndondomeko yopereka chitetezo kwa anthu othawira mu dzikolo.
Mkulu wa mpingo wa katolika wa ku Nuevo, lolemba apati malo okhalako anthu osamukila mu dzikolo ndi othinana pamene anthu ena akugona panja pa misanja.
A Bishopu Enrique Sanchez Martnez anati anthuwa anayamba kulowera ku Nuevo Laredo ku mapeto kwa mwezi wa Epulo, ngakhale mzindawo sudziwika kwambiri ndi anthu ochokera maiko ena, chifukwa unadzadzidwa ndi zigawenga za ku Northeast drug carte
Izi ndi zachilendo kwa ife chifukwa awa ndi malo omalizira amene iwo sangabwereko, chifukwa cha mkhalidwe wa malire dziko lathu, mu mzinda wathu umene umatsutsana ndi anthu osamukila mu dzikoli anatero mkulu wansembeyo. Koma chifukwa a Boma la America linatsekula khomo lopereka chitetezo ndi malo kwa anthu othawira mdzikolo, ambiri mwaiwo anabwera mwa unyinji.
A Marvin Ajic, mkulu wa malo osungira anthu a ku Casa Nazareth anati pa 16 Epulo, akuluakulu a boma la Mexico anadziwitsa anthu a ku malo osungidwawo kuti boma a America liyamba ndondomeko yothandiza anthu othawira dzikolo pa zifukwa zothandizila anthu.
Boma la America linali litayamba kulowetsa anthu mdzikolo makamaka akuluakulu a pakati pa dziko la America pokonzekera kuchotsa mutu 42, lamulo la nthawi ya mliri limene limakaniza anthu kusamukira mdziko la America kufuna chitetezo. Pa 23 Meyi, oweruza milandu wa ku Louisiana sabata yatha analamula kuti boma silingathetse lamulolo tsiku lane lisanakwane.
Akuluakulu oona zolowa ndi kutuluka mdziko la Mexico anakonza zinthu ndi malo osungilako anthuwo, ndondomeko yawo inali yotumiza kwawo anthu omwe amadikilira kwa nthawi yaitali opanda kusechedwa makamaka aliyense, anatero a Ajic.
Izi zinakoka mitima ya anthu ena ofuna kulowa mdzikolo kuonjezerapo achokera ku Haiti.
Mwezi wa september, phekesera ngati zomwezi zinachititsa anthu othawa nwawo okwana 15,000 a ku Haiti kupita ku malire a dzikolo a ku Texas kumene anamangako misanja pansi pa mlatho. Akuluakulu a boma la America anayamba kubweza kwawo gulu la anthu a ku Haiti pamene ena mazana mazana analoledwa kukhala mu dziko la America lo.
Ajic anachenjeza anthu ofuna kusamukira mu dzikolo kudzera ku malire a dziko la America poona zoopsa zake. Lolemba, oona za kulowa ndi kutuluka mdziko la Mexico anati chaka chino, achotsa matupi a anthu khumi ndi asanu ndi anayi kuchokera ku Rio Grande komwenso kumadziwika kuti Rio Bravo.
lamulo latsopano la ku America likupereka nthawi yoonjezera ziphaso zogwilira ntchito mu dzikomo kwa anthu amene ndi ochokera maiko ena payokha.
Ogwira ntchito ypereka ziphaso ndi oona zolowa ndi kutuluka mdzikomp lachiwiri analengeza kuti aonjezera pawokha masiku 360 ololeza anthu osamukira mdzikolo kugwirabe ntchito kamba ka kuchedwa kulongosola mapepala komwe kukuchitika.
Chidziwitso chatsopanochi chaonjezera pa masiku 180 amene a bungwe USCIS analengeza mu mwezi wa Novembala. Izi zikuyembekezeka kupewetsa anthu osamukira mdzikolo okwana 260,000 kutaya ziphaso zawo zogwilira ntchito mdzikolo kwa miyezi 18 yomwe ikubwerayi. Izinso zipereka nthawi yokwanira ku nthambiyo kuti ilongosole ndandanda wa anthu omwe akudikilira kuthandizidwa, nthambiyo inatero.
Mu kufotokoza kwawo bwana wa bungwe la USCIS a Ur M. Haddou anati lamulo lakanthawi kochepali lipereka mwayi kwa anthu emene sali mnzika za mdzikolo kuti akhalebe akugwira ntchito mdzikolo kuti azithandizabe mabanja awo pamene akupewa kusokoneza ogwira ntchito a boma la America
Kuonjezera nthawi ku komwe kuyambe kugwira ntchito lachitatu, kukhazikitsa kagwiridwe ntchito ka anthu a boma la America komanso kuthandiza anthu a ku America amene ndi ovomelezeka kugwira ntchito mu dzikolo komanso ali pa ndandanda wodikilira kulembedwa ntchito.
USCIS ndi nthambi yomwe imayanganira mapepala onse a anthu olowa ndi kutuluka mdzikomo. zaka zapitazo nthambiyi yakhala ikubwelera mmbuyo, mliri wa covid-19 ndi vuto la ndondomeko zachuma ndikomwe kunaonjezera kubwelera mmbuyoku.
Mwezi wa epulo a Jaddou anauza boma la America ku msonkhano wawo kuti a USCIS anali ndi milanduyodikila kuweruzidwa yokwana 8.5 million, kuonjezerapo ya anthu ofuna kupeza chiphaso chokhalira mdzikomo cha green card, ndi ena ofuna kutsimikiza kuti anabadwira mdzikomo.
Iwo anati kupitilira theka la milanduyi yodikira kuzengedwayi inatenga nthawi yaitali nthawi yomwe nthambiyi imagwira nthawi zonse.
Anthu othawa mavuto mmaiko awo , osamuka maiko akwawo ofuna kukhazikika mdziko la America ndi ena amene si mzika za dzikolo ndi amene akhudzidwa ndi ndondomeko yoonjezera nthawi yogwira ntchito mdzikoli.
Nthambiyi inafotokoza kuti inaonjezera nthawi kwa anthu othawa maiko akwawo kamba ka mavuto kuchoka pa miyezi isanu ndi iwiri mu Chaka cha 2017 kufika pa miyezi khumi ndi umodzi mu Chaka cha 2021.
Mu mwezi wa M alichi, a USCIS analengeza dongosolo lochepetsa kubwelera mmbuyo, kuonjezelaponso kakonzedwe kapamwamba ka mapepala komwe anthu ena atha kulipira mtengo wokwelerapo pofulumizitsa njira yokonza ziphaso zawo
Malinga ndi bungwe la USCIS, zambiri zomwe zinasinthidwa zinabwezeletsa njira zingapo zomwe zinaperekedwa utsogoleri wa a Trump usanachedwetse ndondomeko ya USCIS komanso matenda a covid-19 asanachedwetse zipangizo za nthambiyi.
Kwa zaka zambiri, bungwe la USCIS lakhala ndi mavuto a zachuma ochuluka zomwe zimachedwetsa kumaliza ntchito zochuluka. Muliri wa covid-19 unakulitsanso mavuto omwe analipo kalewa mu Chaka cha 2020. kuonjezera apo iwo sanathenso kulemba ntchito anthu ena, komanso chiopsezo chokakamizidwa kusiya ntchito kwa anthu chifukwa cha vuto la za chuma zomwe zinadzetsa kuchoka kwa anthu pa ntchito zawo. Mu Chaka cha 2021, bungwe la USCIS lisanabwelere mchimake, panali kuchuluka mwadzidzidzi kwa mapepala a anthu ofuna kulembedwa ntchito, kuchokera ku ndemanga ya a USCIS.
Mbiri ya bungwe la USCIS ikuonetsa kuti bungweli lakhala likulandira thandizo la ndalama lochepa chifukwa ndalama zothandizira nthambiyi zochuluka zimachokera ku malipiro a anthu amene amafika ndalama zokwana 5 biliyoni pa Chaka kuchokera mu Chaka cha 2019.
Kodi ndondomeko ya Kugwirizana kwa dziko la Ukraine yomwe inakhazikitsidwa ndi boma la America ndi chani?
Mtsogoleri wa dziko la America a Joe Biden posachedwapa walengeza za ndondomeko ya mgwirizano wa dziko la Ukraine. Cholinga chake ndi kukonzera njira anthu a dziko la Ukraine amene anathawaa dziko lawo kufuna chitetezo mu dziko la America.
Ndondomeko yatsopanoyi yomwe inayamba kugwira ntchito Lolemba, iwonjezela njira za malamulo zomwe zidalipo kale kwa anthu amene akuthawa ziwawa za dziko la Russia, akuluakulu a utsogoleri wa a BIden watero.
 Chigawo cha malo ndi chitetezo mu boma la America, chipitiliza kupereka thandizo kwa anthu a ku Ukraine, pamene chikuthandiza Ogwirizana a ku Ulaya amene athandiza kwambiri kamba ka zotsatira za mmene dziko la Russia linalowera mwa upandu ku dziko la Ukraine, mlembi wa nthambi ya malo ndi chitetezo a Alejandro Mayorka anfotokoza kwa atolankhani mwezi wa Epulo chaka cha 2021.
Kodi mgwirizano wa dziko la Ukraine ndichani?
Ndondomekoyi imalola mzika za dziko la America ndi anthu othawa dziko la Ukraine pa zifukwa zosiyanasiyana. Chipata cha intaneti, chomwe chinatsekulidwa kwa mabungwe ofuna kupereka chithandizo, chikulandira ma kalata ofunsira thandizoli ndipo makalata mazana anay alandiridwa, kuchokera ku nyumba yofalitsa nkhani ya CNN.
Amene akuyenera kutsata ndondomekoyi ndindani? Anthu a ku Ukraine, wachibale kwa mzika ya dziko la Ukraine. Akuyenera kukhala ndi munthu wowathandiza wa ku America komanso akhala mu dziko la Ukraine kuchokera mwezi wa February pa 11.
Zofunikira zake ndichani? Akuyenera kudutsa posechedwa ndi a chitetezo kuphatitizapo kuyesa zidindo za zala zawo, kufufuza dzina lawo kwa apolisi a FBI, kuyesa thupi lawo ndi makina, komanso kukhala ndi zoyenereza za umoyo ngati ma katemera onse asanalowe mu dziko la America
Onse ovomelezedwa adzaloledwa kupita ku dziko la America, adzatengedwa ngati anthu othandizidwa pafupipafupi, akhale mu dzikolo kwa zaka ziwiri kenako kulembera ziphaso zowalola kugwira ntchito mu dzikolo.
Boma la America lalimbikitsa mwa mphamvu anthu a dziko la ukraine amene akufuna kuthawira ku America koma alibe chiphaso komanso sioyenera kukhala ndi chiphaso chokhalira mdzikomo kuti, apeze chiphasocho kudzera mu Mgwirizano wa dziko la Ukraine kuchokera ku Ulaya. Iyi ikhala njira yotetezeka komanso yamphamvu yopezera malo okhala mu dziko la America.
Anthu amene akuyenera kupereka chithandizo ndi otani?
Mzika za dziko la America ndi ena okhala mdzikolo amene ali ndi udindo wovomerezeka kapena amene ali ndi udindo wotetezedwa wa kanthawi.
Anthu opereka chithandizowa akuyenera kutsimikiza kuti atha kuthandiza anthu amene anathawa kwawo pamene iwo ali ku America. akuyeneranso kukhonza mayeso onse okhudza za zichetetezo powateteza ku nkhanza. Anthu olembera a ku Ukraine adzapatsidwa chilolezo chilichonse chikadzavomelezedwa, kuonjezelaponso ngati wowathandizayo Ali ndi njira yowathandizilayo pamene ali ku America.
Amene sakuloledwa kukhala pa ndondomekoyi ndindani?
Mzika za dziko la Ukraine zomwe zili kale ku America sizikuloledwa kukhala nawo pansi pa Mgwirizano wa dziko la Ukraine.
Komabe atha kulembera zikalata zoti akhale otetezedwa kwakanthawi imene ili njira ina yothandizila anthu yomwe imalola anthu kukhala mwalamulo komanso kugwira ntchito mu dziko la America
Nanga anthu amene akufikira ku malire a dziko la America- Mexico?
Kutengera zifukwa za chitetezo, akuluakulu a dziko la America apempha anthu a dziko la Ukraine kuti asapite ku dziko la Mexico ndi chiyembekezo chokalowera ku dziko la America. Poonjezera apo, a malamulo ndi chitetezo cha malire a dziko la America alibe malo owasungira pamene akudikila dongosolo la mgwirizano wa dziko la Ukraine.
Chitsegulireni mgwirizano wa dziko la Ukraine Lolemba, anthu ochokera ku dziko la Ukraine ofikira ku ma doko a dziko la America opanda chiphaso choyenera kapena kuloledwa kupita ku dziko la America kudzera mu mgwirizano wa dziko la Ukraine adzakanizidwa kulowa mu dzikolo ndi kulembera pologalamuyo.
Ogwira ntchito a boma la a Biden ali ndi chiyembekezo chakuti chiwerengero cha anthu olowa mdzikolo ochokera ku Ukraine kufuna chithandizo chichepa pa malire a dziko awo.
Anthu omwe ali pa malire a dzikolo akuyenera kulembera pansi pa malamulo a mgwirizano wa dziko a Ukrain , kutanthauza kutiakuyenera kukhala ndi munthu wowathandiza woyenelera kapena nthambi yoti si ya boma imene yofuna kuwathandiza kwa zaka ziwiri mu dziko a America. Anthuwa akuyeneranso kukhalkuri anabayidwa katemera yense woyenera komanso anafufuzidwa bwino.
Boma la a Biden linalengeza njira ina ya chithandizo ya payekha payekha imene boma la America likuyenera kukwanitsa mu kudzipereka kwa mkulu wa dzikolo a Biden polandira anthu makumi khumi a dziko la Ukraine amene anasamutsidwa kamba ka kulowa mwaupandu kwa asilikali a ku Russia mu dziko awo.
Mu kafukufuku wa U.N, kuchokera Lachinayi, pafupifupi anthu 5.4 million anathawa mu dziko la Ukraine.
Lipoti: Dziko la Rwanda likuyenera kukhwepetsa malamulo mu chaka cha 2003 a zisankho za dzikolo, 2001-10-15
Dziko la Rwanda lipangitsa zisankho za dzikolo koyamba patatha kuphedwa kwa anthu kwa chipulula komwe kunachitika mu Chaka cha 1994. Lipoti latsopano lati kuti dziko la Rwanda likuyenera kuchepetsa mphavu zolamulira anthu ndi cholinga choti zisankhozi zikhale zodalirika.
Anthu anapepukidwa pamene chipani cha Patriotic Front chinatenga boma mu Chaka cha 1994, kuthetsa kupha kwa anthu mwaunyinji komwe kunapha ana ochepa okwana 800,000 a mtundu wa Tutsis ndi Hutus.
Boma lastopano la asilikali linalonjeza kubwezeletsa ufulu wa ndale mu dziko la Rwanda kudzera mu zisankho za chaka cha 2003.
Ndondomeyi inayamba mwezi wa Malichi chaka chino ndi zisankho za mmaboma.
Katswiri wamkulu wa bungwe lotchedwa International Crisis group; a Francois Grignon, bungwe lakafukufuku la ku Brussels , anati ndiwokhumudwa ndi mmene zisankho zinayendera maboma. Mr Grignon anati mavotedwewa analamuliridwa kwambiri ndipo panalibe anthu otsutsa boma amene analoledwa kuimila nawo maudindowo.
Panali kafukufuku komanso kukonzekera zisankhozo kumene sikunalole anthu ena omwe samaimila boma kupikisana nawo, makamaka oimila maudindo akuluakulu mu madera angonoangono. Iwo anatero. Ngati ufulu waaliyense ukutanthauza kuti kutsutsana pa ndale kuchitika mpikisano wa zisankho usanachitike, mpaka kulepheretsa kuchitanso zisankho zenizeni, ndekuti palibe ufulu uliwonse.
Mu lipoti latsopano lotchedwa Consensual Democracy in Post Genocide Rwanda, gulu lapadziko lonse loona za mavuto lapempha gulu la pa dziko lonse kuti likakamize boma la Rwanda kukhazikitsa ufulu wa ndale.
Lipotilo lapezanso kuti asilikali ndiomwe akulamulira anthu komanso kunyoza boma, kudzera mu nyumba zofalitsa mawu kapena otsutsa boma. Boma la Rwanda latsutsa kuvomera maganizo a anthu osiyanasiyana chifukwa izi zitha kukhala zoopsa ku dziko lomwe likufuna kukhazikika kutengera ndi kale lake loipa.
Mr Grignon anati kutsutsaku kukumachitika mwachinsinsi kapena kunja kwa malire a dziko la Rwanda.
Anthu otsutsa boma amathawa dzikolo kapena kulowa nawo mmagulu oukila boma kunja kwa dzikolo kapena ku dziko la Congo komwe alibe mwayi wopereka maganizo ena, iwo anatero. Malamulo onse abwino amene boma lakhala likukhazikitsa- kuonjezerapo kulongosola zisankho, zisankho za maiko, za mtsogoleri komanso aphungu mu Chaka cha 2003- zidzasowa chilungamo chifukwa sizinakhazitsidwe pa malo ololela kupikisana kwachilungamo, iwo anatero.
Mr. Grignon anati ufulu womasuka utha kulimbikitsa njira yobwelera mchimake ku dziko la Rwanda komanso kuojezera mphamvu zodzetsa tsogolo la mtendere mdzikolo.
Iwo anati kulowelera kwa gulu lapadziko lonse mu ntchito yomanga yomwe ikuchitika, kupeleka phindu ku dziko la Rwanda.
Dziko la Rwanda lavomera kumanga mkulu wa gulu loukira boma
Nduna ya za chitetezo ya dziko la Rwanda inati boma lawo ndi lokhutitsidwa ndi kumanga mkulu wa owukira boma lolemba woimbidwa mlandu woyambitsa mchitidwe wopha anthu ochuluka komanso kupondeleza ufulu wa anthu mmidzi ya ku Rwanda ndi Congo mu chaka cha 1994.
Akuluakulu a Boma la France anamanga a Callixte Mbarushimana, mkulu wakale wa gulu la FDLR la mtundu wa Hutu amene anali oukila boma.
A Tharissen Karugarama analandira chiganizo cha akuluakulu a boma la France pokakamiza kumanga munthuyu kudzera ku dziko lawo komanso khoti lalikulu dziko lonse lapansi
Iyi ndi nkhani yabwino kwambiri pakuti a Callixte Mbarushimana amangidwa ndi akuluakulu a khoti la dziko la France. Iyi ndi nkhani yabwino pakuti dziko la Rwanda linatulutsa chikalata chokuti iye amangidwe kudzera ku mchitidwe wokupha magulu a anthu mu chaka cha 1994 ku Rwanda
A Karugarama anati khoti la dera la Hague ndilomwe linafuna kumanga mkulu woukira wakaleyu amene amakhulupilira kuti amabisala mu dziko la France.
Chikumbutso cha kuphedwa kwa anthu ochuluka mu dziko la Rwanda.
khoti lalikulu lozenga milandu pa dziko lonse, linachita kafukufuku wawo wokhudza zina zomwe amachita ndipo linapeza umboni wokwanira wothandizira kuzenga mlandu wa nkhondo komanso milandu yoletsedwa ndi anthu yomwe inachitika mu dziko la DRC, ndipo anaika chikalata chomumanga padziko lonse chomwe akuluakulu a boma la France akugwiritsa ntchito.
khoti la ku Hague linazenga a Mbarushimana ndi ena oukira mu FDRL pogwiritsa ntchito nkhanza kwa anthu amene analibe zida zilizonse zomenyera nkhondo ndi cholinga chokakamiza kuti iwo atenge ulamuliro wa ndale ku gulu lawo lowukira.
Kuchokera ku khoti lapadziko lonse la ICC, " zotsatira zakuopseza kwa gululi, anthu okhudzidwa anaphedwa, kugwiliridwa, kusamutsidwa mokakamiza komanso midzi yonse inagwetsedwa ndi kuonongedwa.
Karugarama anati Mbarushimana ndi gulu lake loukira la FDLR ndi amene anatenga mbali yaikulu pa kuphedwa kwa anthu mazanamazana komwe kunachitika mu chaka cha 1994.
"Tikukhulupilira kuti masabata angapo akubwerawa pakatha njira zomwe zikutsatidwa ndi boma la France, iye akuyenera kusamutsidwa ku Hague mu dziko la Netherlands komwe akamuimbe milandu komanso kuzengedwa yokhudza nkhondo komanso anthu mu dziko la DRC.
Nduna ya za chilungamo inanenanso kuti boma la Kigali likhala likugwira ntchito limodzi ndi khoti lalikulu pa dziko lonse pamene akuzenga mlanu a Mbarushimana.
Nduna za kunja za dziko la Britain ndi france zadzipereka ku ndondomeko yobweretsa mtendere ku dziko la DRC-2002-01-08.
Nduna za kunja za dziko la Britain ndi France zapita ku dziko la Congo lolemba komwe zikukayendera dera lovutika mu chigawo cha pakati pa Africa.
Ntchitoyi ikatsogozedwa mogwirizana ndi Jack Straw omwe ali mlembi wa maiko ena wa ku Britain komanso a Hubert Vedrine a ku France.
Iwowa akayendera maiko a Congo, Rwanda, Burundi ndi Uganda.
Cholinga chawo ndikubweretsa moyo watsopano pamene ndondomeko yodzetsa mtendere ikuchitika mu dziko la Congo
Makamaka, boma la Britain ndi France likufuna kuti asilikali ankhondo a maiko a kunja amene amathandiza boma la Congo asiye( ku Kinshasa kuwachotsa onse oukira amene anatenga malo oposa theka la dzikolo, ndi kukambilana mwamtendere kuti mikangano ithe.
Mlembi wakunja wa dziko la Britain a Straw anati ndondomekoyi ili ndi masomphenya aakulu oonetsetsa kuti dziko la Congo lisadzakhale ngatinso dziko la Afghanistan
" Tsiku la 11 September linapangitsa kuti izi zikhale zachangu kwambiri moti timachitapo kanthu mwansanga motsutsana ndi kulephera , komanso kulephera madera, iwo anatero.
Ku Kinshasa, mtsogoleri wa dzikolo a Kabila akakumana ndi nduna. Iwowa analowa mm'boma chaka chatha pamene abambo awo mtsogoleri Laurent kabila anaphedwa ndi mmodzi ma anthu owalondera.
Akaimanso ku Kigali komwe akakhale ndi zokambirana ndi mtsogoleri wa dziko la Rwanda a Paul Kagame ndi mtsogoleri woukila wa bungwe lotchedwa Congolese Democracy Rebels wa ku Congo a Adolphe Onusumba.
Ndunazo zikakumana mwachidule ndi mtsogoleri wa dziko la Burundi a Pierre Buyoya kukakambirana za nkhondo ya pachiweniweni mu dzikolo.
Ulendowu ukathera ku Uganda komwe kukakhale zokambirana pakati pa atogoleri Yoweri Museveni ndi Jean Pierre Bemba, amene akutsogolera bungwe lodzetsa ufulu ku zigawenga zankhondo za mdziko la Congo.
Bungwe la UNICEF lalimbikitsa kwambiri kuletsa ana achisilikari oyandikila dera la Great lakes ku Afilika- 2002-10-07
Nthambi yoona za ana ya United nations, UNICEF, likulimbikitsa kuti ana achichepere achisilikali achotsedwe ku dera la Great lakes ku Afilika, pamene mtendere ochuluka umabweretsa mphamvu. Nthambiyi inati pali chithandizo cha chuma chomwe chithandizire anawa kusiya usilikari ndi kukayambiranso moyo wawo.
Mkulu woona za chitetezo cha ana ku bungwe la UNICEF, a Manuel Fontaine, anati njira zobweretsa mtendere ku Uganda, Congo ndi Rwanda zikupangitsa kuthekera kowachotsa ana ochepera zaka 18 mu malo omenyera nkhondo. "Tikukakamira kuti asilikali achichepere achotsedwe ngakhale mu nyengo za kusamvetsetsana. Sitikuyenera kudikira nthawi yomwe pali mtendere kuti anawa achotsedwe mu magulu ankhondo. koma mwachidziwikire ino ndi nthawi yoyenera pakadali pano. yowasiyitsa , anatero a Fontane.
Iwo anati pakadali pano ana 1200 achisilikali ali ku Uganda kumenyana ndi gulu loukila la Lords Resistance. Ndipo anati kupitilira zaka 14 zapitazo gululi linagwira ana 10,000, anyamata okamenya nkhondo, atsikana okagona nawo mwaukapolo ndi mokakamiza.
Kuchokera ku UNICEF, dziko la Congo lidakali ndi ana okwanira 10,000 omwe anatengedwa kukamenya nkhondo, pamene dziko la Rwanda lili ndi ana 2000 omenya nawonso nkhondo
Bungwe la UNICEF linati ngakhale ana ena sakhudzidwa ndi kumenya nkhondo, amaonetsedwa zinthu zoopsa zambiri. Ena amagwiritsidwa ntchito ngati alonda, onyamula katundu wolemera kwambiri, otumidwa kapena a kazitape okatenga nkhani ku malo a adani awo.
Nthawi zambiri atsikana amagwiritsidwa ntchito ya ukapolo pogona nawo. Iwo amaonetsedwa nkhanza komanso kupatsidwa matenda a HIV ndi matenda ena opatsilana pogonana. Atsikanawa amatha kutenga pakati zomwe zimakhala zovuta kwaiwo kubwelera kwawo.
A Manuel Fontaine a bungwe la UNICEF anati kusiyitsa anawa usilikali kumatenga nthawi ndi ndalama. Iwo anati poyambilira anawa amayenera apezeke kaye kenako ndikuwachotsa mu magulu kapena maboma oukira omwe ali. Ndalama ndi zinthu zina zofunika tsitsi ndi tisku ndizofunika kuti ziwathandize kuyambilanso moyo wawo. monga kuwapezera sukulu yophunzilapo,ntchito za manja, komanso chisamaliro cha thanzi lawo.
"Simukuyenera kuwasala komanso kuwasiya pawokha. Iwowa akubwelera ku madera omwe kuli ana ena ambiri, amene ambiri mwaiwo akuvutika ndi zotsatira za nkhondo ngakhale sanatengedwe nawo.Ndiye chitukuko chomwe mukuyenera kuchitika mmaderamu chikuyenera kukhala chofikira aliyense, anatero a Fontane.
A Fontaine anati ngati njira imodzi yobweretsera mtendere mu dera la Great lakes, banki yaikuklu dziko lonse lapansi ndi anthu ena othandiza apereka ndalama zokwana 500 million dollars zothandizira kuchotsa anawa. Iwo anati mwatsoka mabungwe a maiko ena akuchedwa kuyendetsa ndondomekoyi mwachangu. iwo anati ndi chifukwa chake bungwe la UNICEF likufulumizitsa kumanga malowo ndi cholinga choti malo anawo abwelere kwawo ndikukayamba kukakhalanso moyo wabwinobwino.
Anthu okhala dera la ku Goma mu dziko la Congo ali ndi chiyembekezo kuti anthu owukira akasiya zitha kubweretsa mtendere mu dzikolo.
Dziko la Congo ladzudzula oukila boma a Rebel 23 poononga dzikolo.
Palibe umboni wina uliwonse wochokera ku nyumba zofalitsa nkhani.
Oukila boma a Rebel M23 ayamba kusiya maudindo awo mu dziko la E. Congo.
Anthu a ku Tanzania apempha dziko la Uganda kuti likonze ubale wao ndi dziko la Rwanda.
Dziko la Rwanda latsutsa dziko la DRC poombera malire a dziko lawo.
Dziko la America likufunafuna maganizo a atsogoleri a dziko lapansi pa zionetsero zomwe dziko la Syria lingachite.
Dziko la America ndilokhudzika ndi nkhanza zochuluka zomwe zikuchitika mu dziko la DRC
Banki yaikulu pa dziko lonse, komanso bungwe la nike apanga mgwirizano wothandiza atsikana wotchedwa Girl Effect.
Bungwe la atsikanali lapanga ubale ndi banki yaikulu padziko, Bungwe la Nike komanso maiko otukuka ndi amene akutukuka ndi cholinga cholimbikitsa atsikana a mmaiko osauka.
Pologalamu ya zaka ziwiri yi, ikuthandiza maphunziro a atsikana a ku Asia, Africa ndi ku Ulaya komanso ntchito zamanja zomwe angapite nazo mmalo a ntchito.
" Dzina langa ndi Sanchita. Ndimachokera ku mudzi waung'ono wotchedwa Ishwarpur ku Bangladesh," mzimayi wa zisudzo Anne Hathaway anafotokoza mwamphamvu mizere yake ya mu sewero pamene anaima pa nsanja ya ku banki lalikulu ngati mmene amachitira pa kanema, akufotokoza nkhani ya mtsikana wosauka.
"Mwana akabadwa ku Ishwarpur, mabanja amayembekezera kuti akhala wamwamuna," iye anapitiliza. Zakhala zili chonchi kwa nthawi yaitali.
Anyamata amakhulupiridwa kuti ndiamene angapereke thandizo la zachuma pamalo pamene anthu ake ndiosauka kwambiri.
"Nyengo zimenezi ndi zofananira ndi anthu amene amapindula ku ndondomeko yothandiza atsikana otha msinkhu.
"Amene amapindula ndindani? Atsikana komanso azimayi anapita ku banki yaikulu padziko lonse kuchokera ku maiko omwe akutukuka a kwa amwenye, ku Africa komanso ku Asia.
Atsikana ochepa mwa iwo ndi amene anapindula ku sukulu ndi maphunziro a ukadaulo owathandizira kupeza ntchito.
Hathaway anauza gululo kuti ndiichithandizo chochokera ku bungwe lina, Sanchita anachita maphunziro ndikubwereka ndalama zokwana 60 dollars zogulira ng'ombe ndikuyamba dimba la masamba.
Mtsikana wachichepereyu anakwanitsa kudzilipilira yekha sukulu, azichimwene ake komanso kuthandiza banja lakwawo pamenenso makolo ake akuyembekeza kuti iyeyu sakwatira pompano. Hathaway anafotokozanso za mmene iye anakulira ndi moyo wofewa ku tawuni mu dziko la America, pamene panthawiyo iye sanadziweko nyengo zomwe Sanchita amadutsamo komanso mmene atsikana amafunira malo obwino ochitirapo maphunziro awo.
"Malo amene angawaphunzitse kuwalitsa nyali zawo padziko lonse ngati atsikana," anafotokoza a Hathaway.
"Sindingadziwe zomwe dziko lingafunie "zotsatira za atsikana"." Mphamvu za atsikana" zotsatira za atsikana" ndi zomwe nthambi ya atsikana otha msinkhu ikufuna ichitike kwa atsikana 600 million mu maiko omwe akutukuka kumene.
Mu chiwerengero cha maiko amene akutukuka kumene atsikana ochulukirapo sali pa sukulu komanso kugwira ntchito. Mtsogoleri wa banki yaikulu padziko lonse a Robert Zoellick anati kupereka chithandizo chochepa kwa atsikana kumachedwetsa chitukuko.
Iwo anaonjezerapo kuti kuphunzitsa atsikana kumamvetsetseka kwa mabanja osauka, poona kuti kuonjezera chaka chimodzi chophunzira ku sekondale chitha kuonjezeranso malipiro awo kufika 10 kapena 20 pelesenti.
Ngati amalandira ndalama yochuluka alinso ndikuthekera kopeza chiphunzitso ndi zipangizo za uchembere wabwino, choncho zingathe kuwachedwetsa kukwatira ndi kubereka ana, kudzakhala ndi ana athanzi komanzo anzeru," anatero a Zoellick.
Umboniwu unapeleka mwamphamvu maganizo oti kuthandiza mwana wamkazi ndi njira yothetsera umphawi wa mibadwomibadwo.
Njira yothandiza atsikana otha msinkhuyi inayamba kale kugwira ntchito mu maiko asanu ndi anayi ndi ndalama zokwana 20 miliyoni dolazi, iwo alinso ndi mapulani oonjezera azimayi a ku Haiti ndi Yemen. Mayra Buvinic ayankhula za njira yothandiza atsikana otha msinkhu.
"Kumene tiri ku dziko la Liberia ndi Nepal, azimayi achichepere akumaliza gawo loyamba la maphunziro awo," anafotokoza a Mayra Buvinic mtsogoleri wa chitukuko ndi anthu ku banki yaikulu.
Mu dziko la South Sudan, magulu okumanilana atsikana otha msinkhu makumi khumi akhala atatsekulidwa pamapeto pa mwezi uno. Ku Jordan atsikana omaliza sukulu yaukachenjede ya mmadera ayamba kupeza nawo ziphaso.
Mu dziko la Afghanistan, Lao PDR ndi Rwanda, kuunikidwa konse kukumalizika ndipo ntchito zomanga kutsekulidwa pompano.
A Thanks ndi Praise Kebbeh kamara anauza gulu mmene iwo athandizikira kuchokera ku banki yaikulu ndi bungwe la Nike.
A kebbeh Kamara anati athandizika ndi maphunziro amene anali ku Greater Monrovia dziko la Liberia.
Atavala dilesi la mtundu wa pinki ndi ka mpango kakumutu ka mtundu wakuda kokongoletsedwa ndi miyala yapamwamba, iwo anayankhula ndi gulu la ku banki yaikulu kuchokera ku nsanja.
"Ndinaphunzira kayambidwe ka malonda, kupeza ndalama pandekha, kudzidalira ndekha," iwo anatero, "kusunga ndalama ndi ntchito yogwiritsira ndalamayo.
"sarah Poni Saturnino wa zaka 19, wochokera ku Juba mu dziko la South Sudan, anauza wailesi ya VOA kuti iye akusangalala ndi ulendo wake woyamba wa ku America ndi maphunziro onse omutukura amene akuphunzira.
Iye anati akuyembekeza kukawaphunzitsa atsikana anzake a ku South Sudan a gulu la Girls Innitiative zomwe waphunzira ku AMerica ko.
"Ndinaphunzira mmene munthu angalankhulire. Kuphana maso ndi anthu. Kuyankhula mokweza, " anafotokoza Saturnino. " ndi njira imeneyi nditha kukwanitsa kuyankhula zomveka pamaso pa anthu.
Ngakhale nditabwelera kunyumba sindinenso Sarah, ndine munthu watsopano, amene wapeza kusilirika kwa mzika inzake ya ku Sudan, mwana, msilikari, woimba Emmanuel Jal
Wotsatira bungwe la atsikana otha msinkhu la Girls initiative, a Jal anayimba pa msonkhano wa banki yaikuluyi.
Atsikana anapita ku msanja kukavina ndi kuyimba naye ndi mmodziwa akulu ogwira ntchito ku banki yaikuluyo, pamene ogwira ntchito ena atavala ma suti awo amavina ataima pomwe anakhalapo ndikukweza manja mmwamba.
Anthu omenyera ufulu apempha chithandizo chothetsera mchitidwe wogwililira mu dziko la Congo.
A margot Wallstrom woimila wapadera wa bungwe la U.N ku nkhanza zogonana, ayamba ulendo watsopano wopita ku dziko la Congo, anthu awiri omenyera ufulu a dziko la America amalizitsa zokambirana kuti pakhale zotsatira pamene akuyesetsa kuthetsa mikangano yokhudza kugwililira mudziko la Congo.
A Justine Masika Bihamba anauza msonkhano ku Washington, D.C, ophunzira a sukulu ya ukachenjede ndi nzika zokhudzidwa kuti komwe amagwira ntchito iwo ku dera la North Kivu province, lidakalamuliridwabe ndi oukila boma amene amakhalira kugwililira azimayi pafupipafupi. Iwo anati azimayi ndi omwe amakhala ozunzika komanso sawerengedwa pa anthu ofuna mtendere.
Kumenyera ufulu muderalo
A Bihamba achita umodzi ndi bungwe lotchedwa "mgwirizano wa azimayi pothetsa nkhanza zogonana.
Alangizi a gululi aopsezedwa chifukwa cha ntchito yawo. A Bihamba ali ku ntchito tsiku lina, asilikali a ku Congo analowa mnyumba mwawo mopanda chilolezo ndikugwililira mmodzi mwa ana awo.
A Bihamba anafotokoza kuti chomwe chikufunika pazonse mu dziko la Congo ndi mtendere.
Iwo anati akukhulupilira kuti milandu yokhudza mchitidwe wogwililirawu itha kutheratu kumenyana kukasiya.
A Donatella Rostagno omenyera ufula ochokera ku Europian network ya pakati pa Afilika, anawaperekeza a Bihamba pa ulendo wawo wa ku America.
Iwo anati ali pambuyo pa ntchito imene akugwira woimira bungwe la UN yothetsa nkhanza ndi nkhanza zogonana.
A Rostagno anati iwe akuona ngati gulu la dziko lonse sili kuchitapo ntchito yokwanira kuthetsa nkhondo ya dziko la Congo ngakhale kuli gulu la asilikali oobweretsa mtendere kudzikolo.
"Zotsatira za mchitidwewu ndizomwe ambiri akuona, kugwira ntchito ndi azimayi ozunzidwa, koma palibe chokwanira chomwe akuchita kuti aone zomwe zikuchititsa mchitidwe wogwililira komanso mikangano," anatero a Rostagno.
Kuipiraipira kwa nyengo pakati pa kukhudzidwa padziko lonse.
Iwo akuopa kuti zomwe zikuchitika ku dziko la Congo zikunka niipira osati kukhalako bwino, ngakhale dziko lonse likuthandizapo, oukira, asilikali a mmadera ndi asilikali osagwira ntchito zawo adakapezekabe mmadera.
"Ambiri mwa anthu oukilawa ayamba akupanganso magulu ndi kukumananso, zomwe zikutidandaulitsa kwambiri mmadera," anatero a Rostagno.
"Ife tinali ndi chiyembekezo ku dera lino miyezi isanu ndi umodzi yapitayo kusiyana ndi tsiku la lero.
"Bungwe la UN lapeza ma gulu ankhondo atatu amene anagwililira mwauchifwamba anthu ochuluka miyezi iwiri yapitayo kwa sabata imodzi ku dera la Luvungi, dera lina la kumpoto kwa Kivu Province.
Amene akukhudzidwa ndi Mai Mai Cheka, a Democratic Liberation Forces a ku Rwanda, ndi otsatira yemwe anasiya usilikali , Colonel Emmanuel Nsengiyumva.
Omenyera ufulu a Bihamba ndi a Rostagno anapempha kuti zisinthe komanso anapereka njira zoti zingathandize kusintha nyengoyi.
A Rostagno anafotokoza kuti mabungwe amene siaboma amapeza thandizo la ndalama zogwilira ntchito pa nkhani ya nkhanza zogonana, pamene mabungwe aboma amaiwalidwa.
Iwo anati makalata opempha thandizo lovutika amakonderedwa ndi mabungwe akuluakulu okha.
"Atha kungopanga, amatumiza, amalandira ndalama.
Vuto lake ndilakuti nthawi zambiri ndalamayo imagwiritsidwa kulipira mitengo yazinthu yokhazikika ya bungwelo, malipirp a akatswiri obwera ku delaro ndi ku dzikolo, pamene mabungwe oti siaboma, amene amagwira ntchito mmadera ndi azimayi, ndi ana mmidzi, amene amafuna ndalama kuti akhale ndi moyo mmalo mogwira ntchito saloledwa," anatero a Rostagno. A Bihamba anati asilikari a ku Congo akuyenera kulipiridwa kudzera ku banki osati kupatsidwa ndi mabwana awo.
A Bihamba anati njira yomwe ilipoyi asilikali akumalandira malipiro osakwana zomwe zikupangitsa kuti aziba komanso kugwililira.
Iwo anaitanitsa khoti ladziko lonse kuti lithandize njira yosalanga anthu olakwa, komanso makhoti okhudza anthu ogwililidwa omwe akufuna chilungamo chioneke. Ku dera la North Kivu kuli anthu oposera 5 million koma kuli malo ozengera milandu atatu okha.
A Desmond Tutu apuma kugwira ntchito zooneka kugulu la anthu.
A Desmond Tutu anamenyera ufulu dziko la South Africa ndipo iwo analinso osagwilizana ndi nkhondo ya dziko la Iraq.
"Tinayambitsa nkhondo yomwe siimayenera kuchitika, iwo anatero. Anayankhulanso za kuphedwa kwa anthu ochuluka ku dziko la Rwanda.
"Ambuye atichitire chifundo," iwo anatero. Mkulu wa ansembe opumayu analengeza kuti apuma ku ntchito yawo pokumbukira tsiku lawo lobadwa mu mwezi wa July.". Nthawi yakwana yoti ndichepetse kagwiridwe ka ntchito kuti ndizimwako tea wa Roiboos ndi akazi anga okondedwa nthawi ya masana," iwo anatero.
A Tutu anakhala mkulu wa nsembe wakuda woyambilira mu dziko la South Africa mu mpingo wa Anglican, mzinda wa Capetown.
iwo amadzudzula ulamuliro wa azungu wa mu dziko la South Africa ndipo amalimbikitsa kuthetsa kusalana mopanda kuchita nkhanza. A Tutu analandira nyota zambiri, mu chaka cha 1984 analandira nyota yolimbikitsa mtendere ndi ufulu posasankha mtundu wa anthu.
Kudziwika kwawo ndikomwe iwo amagwiritsa ntchito polimbikitsa kuthetsa mchitidwe wosalana, kuletsa kuchita malonda osiyanasiyana mu dziko la South Africa. Utatha ulamuliro wa tsankho, a Tutu anati linali tsiku lopambana pamene a Nelson Mandela anapambana zisankho zoyamba za mitundu yonse ya anthu mu dziko la South Africa.
"Nthawi imene inali yopambana kwambiri kwaine ndiimene ndinaima pa nsanja mu chaka cha 1994 podziwitsa mtsogoleri watsopano ku dziko la South Africa komanso ku dziko lonse lapansi, " iwo anatero.
Pothandizira kukonza dziko, mtsogoleri wa dzikolo a Mandela anasankha a Tutu kukhala mkulu wa oyendetsa chilungamo ndi mgwirizano. Gululi linatulutsa lipoti lomwe linakamba zinthu zambiri kuphatikizapo anthu omwe amalapo ndi zoipa zomwe anachita mu nthawi ya utsamunda.
"Ma pempho apaderadera ndi amene angachititse kuti tikhazikitse ufulu komanso njira zoonetsetsa kuti mchitidwe wankhanza wakale sudzachitikanso," anatero a Tutu. A Tutu analimbikitsanso kulimbana ndi umphawi komanso matenda a Edzi.
Zaka zapitazi iwo anafotokoza za kusasangalala kwawo pa kukwera kwa milandu ya nkhanza yomwe ikuchitika patatha ulamuliro wa tsankho mu dziko la South Africa.
Ngakhale a Tutu anasiya kuonekera ku gulu, iwo anati apitilizabe kuima pambuyo pa bungwe lawo la mtendere komanso gulu la akuluakulu a dziko omwe amalimbikitsa ufulu ndi mtendere.
A Tutu anati iwo azingokhala chete chifukwa sadzaperekanso mwayi wofunsidwa mafunso.
"Ndakhala mbali yomenyera ufulu wa ulamuliro wa aliyense, komanso mbali ya kusangalala chipambano chathu, " iwo anatero. "Ndakhala mbali ya olamulira atsamunda atachoka komanso kulimbika kuti tichite bwino." Ambiri anati mawu awo awasowa.
Sukula ya ana amasiye ya Jacaranda ku dziko la malawi, yasangalala khilisimasi.
Oyendetsa sukulu ya ana amasiye ya Jacaranda mu mzinda wa Blantyre dziko la Malawi masiku apitawa anachititsa phwando kwa ana awo ophunzira pamene amatsekera kukapuma mu nyengo ya khilisimasi ndi nyuwere.
Anthu okwana 500 kuonjezelapo ana a sukulu, ogwira ntchito ndi ena ochokera mmadera ozungulira anabwera ku phwandoli lomwe linachitikila ku malo awo a ku Chigumula.
Ku phwandoli kunali mphatso, Santa claus komanso gulu lovina la ana ophunzirawo.
Oyendetsa sukuluyo anauza wailesi ya VOA kuti chisangalalo cha pa chakachi ndi mwambo wawo omwe wakhala ukuchitika kwa zaka khumi ndi zitatu zapitazo.
Mkulu woyang'anira sukuluyo a Luc Deschamps anati "ndikofunukira kusangalala khilisimasi chifukwa anawa alibe makolo awo."
Iwowa amakhala ndi agogo awo kapena amalume, azakhali achibale chapatali ndipo samakwanitsa kusangalala kwawo kapena kuchita phwando nadya ma suwiti ndi ma keke. Ndiye timakonza tsiku lachisangalalo kwa anawa kuti asangalale khilisimasi
Palibe umboni wochokera ku nyumba zofalitsa nkhani.
A Deschamps amene ali oimila dziko la France kuno ku Malawi amati mwambowo usanayambe akuluakulu othandiza sukuluyo anapatsidwa chakudya chabwino kuchokera kwa anawo.
"Tinali ndi nkhomaliro yopambana ya mpunga ndi nyama komanso nsima ndi masamba.anawa ndiamene anaphika chakudya cha aliyensechi chopitilira anthu 500," iwo anatero.
Mmodzi mwa ophunzirawo , Eddah zimba anati, " chisangalalochi ndi chabwino, ndakondwa kwambiri. Ndadya, pano ndikuvuna. Chomwe chandisangalatsa kwambiri ndi mphatso zomwe talandira ngati kamba, ma bisiketi, zakumwa ndi mavinidwe.
Iye anathokoza akuluakulu a sukuluyo powakonzera ophunzirawo phwando la khilisimasi chifukwa nthawi zambiri sakhala ndi chisangalalocho mmakwawo.
Ophunzira wina Emmanuel Chisale anati pambali pa chakudya chabwino , phwandolo lamuphunzitsa mtima wogawana.
"Phwando labweretsa kusintha m'moyo wanga. Ndaphunzira kuti tikuyenera kukhala ndi mtima wogailana zinthu wina ndi mnzake ngati mmene tate wa Khilisimasi amachitira," iye anatero.
Sukulu ya ana amasiye ya Jacaranda yomwe inayambidwa mu chaka cha 2002, ndisukulu yokhayo yomwe imapereka maphunziiro aulele a ku pulaimale, sekondale komanso sukulu yaukachenjede kwa ana amasiye.
Marie Da silva, mzimayi wachimalawi ndi amene anatsekula sukuluyi atakhala zaka 19 ku America komwe amagwira ntchito yosamalira anthu.
Olondoloza zachuma aneneratu kuti chuma cha dziko la Malawi chitha osayenda bwino mu chaka cha 2015.
Olondoloza chuma mu dziko la Malawi afotokoza kuti dziko lino litha kupitilira kukumana ndi mavuto a zachuma pokhapokha anthu othandiza ataloweleleraponso, anthu othandizawa sanapereke mbali ya chithandizo cha ndalama yogwiritsira ntchito ku boma chokwanira gawo la 40% kamba ka mchitidwe wa katangale wotchedwa cashgate. Ndalama zopitilira 30 million dollars ndi zomwe zinabedwa kuboma. Anthu ambiri kuphatikizapo ogwira ntchito m'boma anamangidwa.
Kuimitsidwa kwa chithandizo chochokera maiko ena kwakakamiza dziko la malawi kudutsitsa madongosolo a ndalama a chaka cha 2014-2015 otchedwa Zero Aid national budget. A Abel Mwanyungwe mmodzi ounguza komanso mphunzitsi wa ndondomeko za chuma ku sukulu ya ukachenjede ya Polytechnic College anati kutsika kwa kagwiritsidwe ntchito ka ndalama kwasokoneza ndondomeko ya chuma.
"Chaka chino chakhala chovuta kwambiri pamene tikuchokera kuzotsatira za Cashgate zimene zaononga kayendetsedwe ka chuma. Malo antchito ambiri komanso anthu obweretsa katundu mdzikoli akhudzidwa monga tilibe mankhwala mzipatala, komanso malipiro a aphunzitsi sakumafika mu nthawi yake, anatero a mwanyungwe.
A Manyungwe analumikizanso kutsika kwa ndalama ya Malawi ndi kubedwa kwa ndalama mosakadza komwe kunachitika, zomwe zachititsa zionetsero kuchokera kwa anthu osiyanasiyana ogwira ntchito m'boma pomwe akufuna kukwezedwa malipiro awo.
Mwachitsanzo anthu othandizira ntchito ku khoti akhala akunyanyala ntchito kwa masabata asanu ndi imodzi pofuna kuti malipiro awo akwezedwe kufika pa 45% zomwe aboma akuti sangakwanitse kutero chifukwa alibe ndalama.
Ogwira ntchito a ku bungwe lothana ndi ziphuphu ananyanyala ntchito pofuna kuti malipiro awo akwezedwe kufika pa 70% koma a boma anawaopseza kuti salandira malipiro awo a mwezi wa Disembala ngati sabwelera kunchito.
A Manyungwe anati boma litha kupewa kunyanyala ntchito kwinanso mu chaka cha 2015 ngati lingayesetse kubwezeretsa chikhulupiliro cha anthu othandiza boma pa kagwiritsidwe ntchito ka ndalama za dziko.
Chomwe ndikuopa ndichakuti ngati athu otithandiza sangatikhulupilirenso, ndikukhalanso opanda chithandizo ku ndondomeko ya chuma chathu, boma litha kukakamizidwa kukabwerekanso ndalama mudziko mommuno zomwe zingadzetse mavuto monga kukwera kwa zinthu, kudzera mu ndalama yaapamwamba yoperekedwa pobweza ndalama. Iyi ndi nyengo yapakatikati, anatero a Manyungwe.
Mwa zina zomwe anthu othandizawa akufuna dziko lichite ndi kumanga anthu onse amene anakhudzidwa ndi kuba ndalamazo ndicholinga cholimbitsa njira ya kagwiritsidwe ntchito ka ndalama.
Mtsogoleri wa bungwe la Malawi Confederation of Chambers of commerce and Industry a Newton kambala, anati kuba ndalama komwe kunachitika mu chaka cha 2014 kunaipitsa nthambi ya anthu ochita malonda chifukwa cha ngongole zochuluka zomwe boma linali nazo kwa anthu a malondawa.
Iwo anachenjeza kuti ngati zipitilire chonchi, chaka cha 2015 chidzaipa kuposera pano.
Mtsogoleri wa dziko lino a Peter Mutharika pamene amalankhula ku mtundu wa a Malawi loweruka lapitali, anati boma lawo likuyesetsa kuchita mothekera kukonza mavuto amene anadza ndi kuba ndalama.
Boma langa lakhwimitsa malamulo ku nthambi ya zachuma oonetsetsa kuti kuba ndalama mosakadza kusadzachitikenso mu dziko la Malawi. Tayesetsa kupereka katundu wokwanira wogwilira ntchito mu mabungwe a malamulo, othetsa katangale kuti agwire ntchito moyenelera, amange onse akuganiziridwa, komanso kulanda katundu yense anabedwa ngati kuli kotheka," anatero a Mutharika.
A Mutharika anatinso boma lawo libweretsa njira yatsopano ya kagwiritsidwe ntchito ka ndalama zaboma kamene kakulitse chuma cha dziko kufika pa 5.5% mu chaka cha 2014 kuchokera pa 5.0 percent mu chaka cha 2013.
Dziko la Malawi liyamba kuyeza matenda a edzi khomo ndi khomo.
Amalawi ali ndi maganizo osiyanasiyana pamene boma likukonzekera kuyambitsa kuyeza matenda a edzi khomo ndi khomo kumayambiliro kwa chaka cha mawa. Omwe ali pa mbuyo pa maganizowa akuti njirayi ikufunika kwambiri chifukwa tsiku lilironse amalawi 100 amatenga matendawa ndipo anthu osachepera 138 amamwalira tsiku lilironse ndi matenda a Edzi. nduna ya zaumoyo a Jean Kalirani analengeza ndondomekoyi pa tsiku lokumbukira matenda a Edzi mu boma la Karonga.
Tizipita mmidzi kukatenga magazi kwa anthu pofuna kudziwa ngati ali ndi kachiromboko kapena ayi. Amene azipezeka ndi matendawo azipatsidwa chisamaliro choyenera. Ndipo amene alibe azipatsidwa malangizo a mmene angakhalire osatengabe matendawo, anatero a kalirani.
A kalirani anati ntchitoyi iyamba mkatikati mwa mwezi wa Malichi ndipo afikira munthu aliyense amene ali ndi kachilombo kapena ayi, kuphatikizapo anthu amene anatalikilana ndi zipatala zazing'ono zomwe zimayeza magazi komanso kupereka uphungu. Iwo anati ntchitoyi ikulingana ndi cholinga chothetsa kutenga kachilombo ka HIV pofikira chaka cha 2030. 10% ndi mlingo wa katengedwe ka matendawa mu dziko lino komwe katsika kuchokera zaka zitatu zapitazo.
Izi zitalengezedwa, zadzetsa mantha mwa amalawi ena ngati a Steven Jailosi mphunzitsi wa sukulu ya pulaimale mu mzinda wa Blantyre amene akuona ngati ntchitoyi idzaika zinsinsi za anthu poyera.
Ine ndikuona ngati njirayi siyabwino chifukwa ndizosemphana ndi moyo wathu wa Chinsinsi. Kuyezetsa magazi kumayenera kukhala kobisika. Palibe amene amayenera kudziwa zoti ndinapita kukayezetsa magazi pokhapokha nditapanga chisankho chomuuza, anatero a Jailosi.
A Ester Makonokaya, mlembi mu mzinda wa Blantyre anena kuti ngakhale iwo ayezedwa kale akuona kuti kuyeza magazi khomo ndi khomo ndi kuononga zinsinsi za anthu.
Boma likuyenera kutenga zipatala zoyendera mmidzi komwe anthu akakwanitse kuyezetsa pawokha kusiyana ndi kuyezedwa mmakomo mwawo, chifukwa anthu amene samayenera kudziwa zotsatira zawo atha kudziwa chifukwa munthu amene wayezedwa magazi khalidwe lake limasintha, anatero a Makonokaya.
A Macpherson Maulana, mtolankhani komanso wokonza ma pologalamu a zaumoyo mu mzinda wa Blantyre anauza wailesi ya VOA kuti boma likuyenera kuphunzitsa anthu ubwino woyezetsa magatsi ndicholinga choti anthu akayezetse pawokha mosakakamizidwa.
Ndikuopa kuti izi zitha kuyambitsa kumenyana. Ku dziko la Liberia pompano anthu amene anapita kukathandiza anthu owaganizira kuti anali ndi matenda a Ebola anaphedwa. Choncho anthuwa akuyenera kuwaphunzitsa kuti alimbikitsidwe kukayezetsa mwakufuna kwawo, anatero a Maulana.
Mlangizi wa matenda a HIV a David Odali omwe ali ndi bungwe lawo logwira ntchito zokhudzana ndi matenda a Edzi lotchedwa Umunthu Foundation anatsimikiza kuti zinsinsi za anthu ndi zotetezedwa.
Zinsinsi za anthu zidzasungidwa, tikatengera mmene nyumba imakhalira, chinthu choyambilira ndi kulangiza anthu a nyumba yonse pamodzi. Kenako aliyense atha kuyezedwa pomwepo aliyense akuona koma popereka zotsatira za magazi mlangiziyo akuyenera kumuuza munthu aliyense payekha, anatero a Odali.
A Odali anati zili kwa munthu yemwe wayezedwa kuulula zotsatira za magazi ake.
Mu chaka cha 2006 a Bungwe lothandiza anthu la Charity Development Aid from people to people anayeza magazi khomo ndi khomo anthu okwanira 400,000 mu maboma a Blantyre ndi Thyolo ndipo anati zinayenda bwino.
Kusowa kwa madzi kwabweretsa mantha kwa Malawi odzetsa matenda amene amayamba ndi madzi opanda ukhondo.
A Malawi okhala mu mzinda wa malonda wa Blantyre amadalira madzi a pa mpopi. Koma miyezi isanu yapitayi, mipopi yakhala youma zomwe zimakakamiza anthu kukatunga madzi ku zitsime ndi mitsinje komwe madzi ake siotetezedwa, izi zikuchitika pamene akukuakulu amu mzinda akupopa madzi kuchokera ku mgodi wawo. Njira yotengera matenda a madzi opanda ukhondo ikuchulukirabe.
Anthu a boma la Blantyre ndi malo ozungulira akhala masiku asanu opanda madzi ochokera pa mpopi.
Azimayi amene pachikhalidwe amagwira ntchito za mnyumba adandaula pa zomwe akukumanazo pamene akumakatunga madzi ku mitsinje yakutali kuchokera kwawo.
A Rhoda Milanzi mzimayi wa ana atatu yemwe amakhala pakhomo, wauza wailesi ya VOA mmene maulendo odutsa mutchire amakhalira oopsa. "Timadzuka 2 koloko kapena 1 koloko mammawa kukatunga madzi. Pamakhala zoopsa zambiri.. Nthawi zina timakumana ndi afiti, njoka munjira, komanso afisi amatithamangitsa," iwo anatero.
A Milanzi anati pochepetsa ntchito yosenza madzi osamba kupita nawo kwawo, azimayi amasankha kusamba mu mtsinjewo. Koma anati amasokonezedwa ndi achinyamata omwe amabisala mu tchire lapafupi.
"Achinyamata amasiku anowa amabwera kubisala ndikumatisuzumila tili amaliseche. Zimatichititsa manyazi kwambiri ndipo tinakadandaulako kwa amfumu.
Ena mwa iwo analandira chilango , komabe nthawi zina amakwera mmitengo ndicholinga choonera azimayi akuluakulu ngati ife tikamasamba, iwo anafotokoza.
Vuto la madzili lakhudza kagwiridwe ntchito ka zaumoyo
Masabata atatu apitawo akuluakulu a chipatala cha Queens mu mzinda wa Blantyre anatsimikiza kuti aimitsa kuchita ma opaleshoni kamba ka kusowa kwa madzi.
Anthu omenyera ufulu wa zaumoyo achenjeza anthu zokhudza matenda oyamba ndi madzi opanda ukhondo makamaka mmadera omwe muli anthu ochuluka ngati zinthu sizisintha.
Ogwira ntchito ku Bungwe loona za madzi la Blantyre waterboard ati vutoli likuchokera ku ntchito yoika makina atsopano opopera madzi ku Walkers Ferry mothandizidwa ndi ndalama zochokera ku European Union. Mneneri wa Blantyre water board anati ntchitoyi ikuyenera kuchulutsa kapangidwe ka madzi kufika pa ma mita a madzi okwana 105,000 patsiku kuchokera pa 78,000 kwapano.
Ntchitoyi imalizika mwezi wa Januwale. Pakadali pano kuti makinawa ayambe kugwira ntchito bwinobwino tikuyenera kudikira mwezi wa Malichi (2015). Apa ndipamene tikuyembekeza kuti mlingo wa madzi uchuluka komanso madziwo azipezeka ambiri kusiyana ndi mmene ziliri pano, iwo anafotokoza.
Bungwe la Consumers Association of Malawi lomwe limayang'anira anthu ogula zinthu mmisika, lakhala likukonzekera m'bindikiro ku Waterboard pofikila madzi atayambanso kutuluka bwinobwino, koma ogwira ntchito ku Waterboard anawauza anthuwa kuti aime kaye, powalonjeza kuti iwo akhala akupereka madzi mmakomo mwa anthu kudzera mu ma tanki awo. A Bungweli apereka masabata awiri kwa a Waterboard kuti akwanilitse lonjezo lawo asanapitilire ndi zionetsero zawo.
Mtsogoleri wa dziko la Malawi ali pa moto kamba kopereka ndalama kwa atolankhani.
Mtsogoleri wa dziko la Malawi a Peter Mutharika ali pa moto popereka ndalama zokwa 125 dolazi kwa ogwira ntchito nyumba zofalitsa nkhani okwana makumi asanu ndi atatu pa mgoneri omwe anachititsa mu mzinda wa Blantyre mwezi watha. Wokonza nkhani wa wailesi ya kanema ya TImes Television anati atolankhaniwo anauzidwa kuti muma envelopuwo munali ma pulani a mtsogoleriyo okhudza nyumba zofalitsa nkhani zomwe zakhala zikuvutitsa kayendetsedwe cha chuma cha boma.
Mu tsamba lawo lomwe analemba Lamulungu mu nyuzi ya Sunday Times a Gretian Tukula anati iwo sakudziwa chifukwa chenicheni chomwe atolankhani anawapatsira ndalamayo ku mgonero wa bomawo.
A Tukula anati analingalira zokabweza ndalamayo koma anabweza chiganizo chawo posafuna kuchititsa mpungwepungwe.
Koma mlembi wa nyuzipepala ya Weekend Nation a George Kasakula anauza wailesi ya VOA kuti iwo anabweza ndalamayo nthawi yomweyo.
Ine ndinaona kuti sikunali koyenera kulandira ndalamayo, choncho ndinaibweza. Ine ndimadziwa kuti ndikaitanidwa kogwira ntchito kwina ndi udindo wawo kundidyetsa, kundipatsa malo ogona komanso mayendedwe. Koma ndi mmene zinaliri, sindinaone chifukwa chopatsilidwa ndalama poti sindinagwiritse ntchito ndalama iliyonse kupita ku Sanjika, anatero a Kasakula.
Nkhaniyi yachititsa chidwi chachikulu kwa anthu pamene wailesi yoima payokha ya Capital Radio inaulutsa nkhani yofunsa tanthauzo la ndalama zinagawidwazi kuchokera kwa mtsogoleri wadzikoyu.
Ife a wailesi ya Capital Radio timagwira ntchito mokomera dziko. Nkhaniyi ili pa masamba onse ofalitsa nkhani, komanso ife ofalitsa nkhani takhudzidwa nawo, choncho ndikoyenera kutsatira nkhaniyi moyenera, anatero a Steve Dakalira, mkulu wa nkhani ku wailesi ya Capital radio.
A Danwood Mzikenge Chirwa mphunzitsi wa zamalamulo; mu tsamba lawo ya nyuzipepala ya Nyasa Times anati zomwe mtsogoleri wa dziko lino a Mutharika popereka ndalama kwa atolankhani ku msonkhano womwe anachititsa kukufanana ndi mchitidwe wa katangale. Iwo auza a Mutharika kuti atule pansi udindo wawo kapena akonzekere kuchotsedwa pa mpando wawo.
Magulu a anthu omwe siaboma anati a Mutharika sanaonetse khalidwe labwino pamene amayesera kuchita katangale ndi atolankhaniwo.
Pakadali pano atolankhani ena akupereka ndalamayo ku chithandizo.
A Brian Ligomeka mkulu wa okonza nkhani ku Times Group, auza kanema ya Times television kuti ogwira ntchito anayi apereka ndalamayo kumalo osungila ana amasiye.
"Poyambilira tinali ndi maganizo obwenza ndalamayo kwa mtsogoleri wathu koma tinaganiza mwanzeru kugula zinthu zosiyanasiyana ngati Shuga, mchere, makope ndi kukapereka kwa ana ovutika," anatero a Ligomeka.
Mu tsamba lomwe amalemba lamulungu lilironse a Ralph Tenthani amene amalemberanso nyumba yofalitsa nkhani yaikulu ya BBC, anapepesa mmalo mwa atolankhani ena pokhumudzwitsa anthu amene amakhulupilira atolankhani ndi mtima wonse.
A Tenthani adapereka ndalamayo ku chithandizo ndipo anati ngakhale atolankhaniwo anakachita bwino kukabwenza ndalamayo nthawi yomweyo, kutero kunakoneka ngati kusalemekeza mtsogoleri wadziko.
A Maclan kanyangwa mkulu wa chigawo cha atolankhani ndi maphunziro a zofalitsa nkhani ku sukulu ya ukachenjede ya Polytechnic anati malamulo a utolankhani amawaletsa kulandira ndalama pa nkhani iliyonse.
"Mwachidziwikire msonkhanowu unali nkhani yaikulu yoyenera kudziwika kwa anthu. Panali kuthekera koti nkhaniyi ilembedwa mu masamba. Inakakhala kuti ndalamayi yasintha maganizo a atolankhani mu kaweluzidwe kawo ka nkhani, linakakhala vuto .' anatero a Kanyangwa.
A Kanyangwa anati akuona ngati atolankhani ambiri sanabweze ndalamayo chifukwa sanaganizire bwinobwino pamene alalandira.
Njira zonse zomwe tinayesa kulankhula ndi mneneri wa mtsogoleri wa dziko a Fredrick Ndala sizinatheke. Koma akuluakulu ena a boma anati ndalamayi siinali yakatangale koma inali yowabwezera ya mafuta a galimoto kwa anthu amene anabwera ku mwambowo.
Lipoti: Maiko osaukitsitsa atha kuthetsa unphwawi pozipangila zipangizo pawokha mu mafakitale.
Lipoti latsopano la Bungwe la United Nations lalimbikitsa maiko osaukitsitsa kuti asunthe kapangidwe kawo ka zinthu kufika patali ndicholinga chosintha chuma cha maiko awo.
Mu lipoti la pa chaka lokhudza maiko osatukuka, a UNCTAD, ku msonkhano wa za ndalama ndi chitukuko anati maiko osaukawa akuyenera kudzimasula okha mu ngodya ya umphawi , yomwe ikuchedwetsa chitukuko ndi kusintha kwa chuma chawo.
Pa maiko 48 amene bungwe la UN limati ndi osatukuka, dziko limodzi lokha la Laos ndilimene likupita kokwanitsa zinthu zisanu ndi ziwiri zomwe likufuna pa njira yotchedwa Millenium development goals mu pofika chaka cha 2015.
Maiko anayi okha mu Afilika, Ethiopia, Malawi, Rwanda ndi Uganda ndi amene atha kukwanitsa zolinga zawo.
Ntchito yomwe maikowa anapatsidwa itha kukanika chifukwa cha mavuto akuluakulu amene maikowa angakumane nawo zaka zikubwerazi. A MDGs anaika malire kwa maiko osaukawa kuti achepetse umphawi ndi theka pofika chaka cha 2015. zomwe maikowa akufuna atafikira kuchokera pomwe a MDGs anasiyira zitha kuthetsa umphawi pofika chaka cha 2030.
A Taffere Tesfachew a bungwe la UNCTAD lomwe limagwira ntchito ndi maiko a ku Afilika anati zidzatengera chozizwa kuti mabungwe a LDCs adzathe kuchita izi.
Kuti maiko osatukukawa adzafikire pamenepa, akuyenera kusintha kagwiritsidwe ntchito ka chuma chawo.
Iwowa anauza wailesi ya VOA kuti izi zikutanthauza kuti kapangidwe ka zinthu komanso ulimi ukuyenera kusuntha kuchoka pa zokolora zochepa kufika ku zambiri, komanso anati akuyenera kupanga zinthu zobweretsa phindu lalikulu.
"Maiko amene zinthu zawo zasintha ndi amene akupereka mwayi kwa anthu amene anasiya ulimi kuti akachite zinthu zina zoonjezera phindu, komwenso angachite maphunziro ake, iwo anatero," "Maiko amene amagwiritsa ntchito mfundo izi polimbikitsa ntchito yopanga zinthu okha amachita bwino."
A Tesfachew anati zigawo zopanga katundu wochuluka malipiro ake amakhala ambiri komanso amabweretsa msika wa katunduyo. Iwo anati izi zimalimbikitsa kuikako ndalama.
Zikuonetsa kuti a maiko a LDCs sakulephera kwambiri. Malipoti a ndalama a bungwe la UNCTAD anaonetsa kusintha kwa maiko osaukawa pakati pa chaka cha 2002 ndi 2008 komwe anapitiliza mulingo wa 7 pelesenti omwe iwo amayenera kufikira. Ngahale papatatha vuto la ndalama la mu chaka cha 2008, bungwe la UNCTAD linaona kuti maiko osaukawa anachita bwino msanga kusiyana ndi maiko amene akutukuka ndi 5.7 pelesenti chaka chilichonse.
Olondoloza ndalama a bungwe la U.N anati maiko osatukukawa tsogolo lawo silikuoneka kwenikweni mu nthawi yochepa kapena yapakatikati. Iwo anati kuchulutsa mlingo wa zinthu zopangidwa ndi anthu ndi njira imodzi yothetsera kusatukuka komwe kudakawaika mu umphwawi.
UN: Maiko ambiri a ku Afilika alephera kufikira zolinga za chitukuko zotchedwa MDG za chaka cha 2015.
Maiko ambiri amu Afilika safikira zolinga zawo za chitukuko kufikira chaka cha 2015 chifukwa chakusiyana komwe kulipo pakati pa ndalama ndi chitukuko cha anthu. Izi zinali chimodzi cha mathero a kukambilana mu lipoti lokhudza maiko osatukuka la bungwe la U.N lomwe linapelekedwa Lachinayi.
A Junior Davis amene amayan'ganira nkhani zokhudza ndalama mu Afilika kuchokera ku bungwe lla U.N, anati maiko a ku Afilika sanakwanitse kusintha makulidwe a chuma chawo kupita ku kachitidwe ka mphamvu kopindulitsa.
Tikuona ngati izi zili choncho chifukwa maikowa salimbikira kumanga kapena kuchita malonda ndi zinthu zomwe zingawabweretsere phindu lochuluka, anatero a Davis. Izi ndi zinthu zomwe zingabweretse chitukuko cha chuma chokhazikika. Mmene malamulo a MDGs anakonzedwera, kwakukulu amanyalanyaza kufunika kosintha zinthu zowabweletsera phindu.
Kupita patsogolo pang'onopang'ono.
Maiko a mu Afilika Sali panjira yochepetsa umphawi ndi theka pofika chaka cha 2015, ndipo kupita pa tsogolo kwawo pochepetsa njala ndi kochedwa kwambiri. Umphawi umachepetsa chitukuko komanso uumapeputsa kachitidwe ka zinthu. Chitukuko cha zachuma chimayenera kupindula mu chitukuko cha anthu.
Maiko a Ethiopia, Malawi ndi Rwanda ndi amene ali mu njira yokwanitsa njira za chitukukozi. Iwowa akupita patsogolo chifukwa adayika ndalama mu zitukuko zokhazikika monga, zomangamanga, zaumoyo ndi maphunziro.
Ndondomeko ya chitukuko ya chaka cha 2015 yokhudza maiko amene ulamuliro udakali nkhani yovuta, monga dziko la South Sudan ndi Democratic Republic of Congo, kwakukulu azidalirabe thandizo lochokera ku gulu la dziko lonse kuti afikire chitukuko cha anthu ndi chuma, anatero a Davis. ndalama ndi chikhalidwe, anatero a Davis.
Kusintha chitukuko cha mmidzi, zokolola za makampani, ulimi ndi malo a ntchito mu maiko amenewa, payenera kukhala ndondomeko ya kukula kokhazikika komanso ntchito zolemera," anatero a Davis. "Chifukwa tikuona kuti pali kuchuluka kwa ntchito komanso kalembedwe ka ntchito komwe kwa khazikika pa njira yachitukuko iliyonse yochepetsera umphawi mokhazikika.
Dziko limaikidwa pa ndandanda wa maiko osatukuka limatengera ndalama zabomalo, kusatetezeka kwa chuma komanso chitukuko cha anthu kudzera mu zaumoyo ndi zakudya.
Pa Maiko 43 osatukuka pa dziko lonse, 34 ali mu Afilika. Maiko amene asuntha pa mlingo wosatukuka ndi Botswana, Cape Verde ndi Samoa.
Kunyanyala ntchito ku ma ofesi oweruza milandu a ku Malawi kwaimitsa ntchito yawo.
Kunyanyala ntchito kwa sabata imodzi kwa anthu othandizira ntchito ku nthambi yoweruza milandu ya ku Malawi kwaimitsa ntchito za ma khoti, izi zachititsa kuchulukana mu malo amene amasungilamo anthu a kuba ku polisi komanso kuyimitsa milandu ikuluikulu monga ya katangale wa boma. Ma Marshal a khoti, ma kalaliki ndi ma mesinjala akufuna malipiro awo atakwezedwa kufika pa 30 pelesenti monga mmene boma linawalonjezera zaka ziwiri zapitazo.
Kuimba mozungulira malo a khotilo kwakhala chizolowezi cha anthu onyanyala ntchitowo kuchokera sabata yatha. A Linley Herbert, woyankhulira anthu onyanyala ntchitowa wauza wailesi ya VOA kuti kunyanyala ntchitoku ndi kamba ka kulephera kukwaniritsa lonjezo lomwe boma linapereka mu mgwirizano wawo chaka cha 2012.
Mu mwezi wa Okotobala chaka chino, boma linakonzaso malipiro a anthu ogwira ntchito mb'oma, koma ife sitinaikidwe nawo mgululi," anatero a Herbert.
"Pamene chaka cha 2012 tinagwirizana nawo kuti pamene akukonza malipiro a ogwira ntchito, azionjezeranso malipiro athu.
Patatha mgwirizano wathu mu chaka cha 2013 tikudabwa kuti ulendo uno sanatiikepo." akuluakulu aboma anati kulephera kukweza malipiro kwa ogwira ntchito mu ofesi yoweruza milandu ndichifukwa cha mavuto a zachuma, kuchokera ku kusiya kulandira chithandizo kwa dziko la Malawi kuchokera kwa othandiza.
Kuimitsa kulandira thandizoku ndi chifukwa cha ndalama zoposa 30 miliyoni zomwe zinabedwa ndiogwira ntchito m'boma. Mneneri wa unduna wa za chuma a Nations Msowoya anauza wailesi ina kuti ndizovuta kuti dziko lifikire zofuna za ogwira ntchitowa.
"Ndizovuta kulonjeza zomwe asungi chuma angachite. Koma titha kunena kuti ndimmene nyengo yachuma iliri ndi zopinga za bajeti, zikhala zovutirapo kuchita monga mmene iwo akufunira," anatero a Msowoya.
A Herbert anati athu onyanyala ntchitowo sayambiranso kugwira ntchito pokhapokha atalandira zofuna zawo. " Chibadwileni changa palibe nthawi yomwe a boma ananena kuti ali ndi ndalama.
Boma liri ndi njira zake zopezera ndalama ndipo lipeza njira zomwezo kutipatsa ife ndalama," ananenetsa a Herbert. Kunyanyala ntchitoku kukusokoneza kuzenga milandu pamene ntchito za khoti zaimitsidwa.
Milandu yambiri kuphatikizapo wa nduna yakale za za chilungamo a Ralph Kasambara, amane akuyankha mlandu polumikizana ndi kuba ndalamaku inaimitsidwa sabata latha.
Apolisi akudandaula kuchulukana kwa anthu mu ndende pamene anthu owakaikira ndi milandu sakutengedwa ku khoti.
Mneneri wa polisi a Rhoda Manjolo anauza wailesi ya VOA kuti kuti njira yokhayo yomwe alinayo ndi kuwatulutsa kaye anthu amene ali ndi zolakwa zazing'ono. Anthu omenyera ufulu ndi malamulo akuti kunyanyala ntchitoku kukuphwanya malamulo a ufulu wa anthu.
"Pali anthu ena amene akuyenera kukaonekera ku khoti maola 48 asanathe," anatero oyimira milandu a George Kadzipatike amene amagwira ntchito pawokha ku mpoto kwa mzinda wa Mzuzu. "Sitingawalembele kuti iwo atulutsidwe kaye.
Pali anthu ena amene sakufuna kukhala limodzi ndi okondedwa awo, akufuna khoti litawasudzula, sitingakwanitse kupempha kudzera ku khoti."
Akuluakulu a boma anati akuchita zokambirana mu mzinda wa Lilongwe kuti alongosole nkhaniyi. Koma onyanyala ntchitoyi awuza wailesi ya VOA kuti iwo savomera kukwezedwa malipiro ochepera 30%.
Kunyanyala ntchito ngati komweku kunatenga miyezi itatu mu chaka cha 2012 pamene oweruza milandu anachita nawo.
Chilala ku mmwera kwa Afilika chiipiraipira kusiyana ndi mmene zinanenedwela- 2002-07-24
Mgwirizano wa dziko lonse wokhudza chakudya ( United Nations World Food Program) wati chilala ku mmwera kwa Afilika chaipiraipira kusiyana ndi mmene amaganizira. Akuluakulu a bungwe la WFP achenjeza kuti anthu okwana 13 million mmaiko a Malawi, Zambia, Lesotho, Swazilandi ndi Mozambique ali pa chiopsezo ngati salandira thandizo la chakudya.
Akuluakulu a World Food program ati akufunika ma tani 1 million a chakudya kuti achepetse njala ku mmwera kwa Afilika, koma iwo alibe chikhulupiliro kwenikweni kuti atha kuchipeza. Pempho lomwe anapempha ku gulu lapadziko lonse lapansi kumayambiliro kwa mwezi wa Julayi, akuluakulu a WFP anapempha ndalama zopitilira 0.5 biliyoni zogulira chakudya. Koma pakadali pano iwo alandira gawo la 20 pelesenti la ndalamayo. Wotsogolera gulu la WFP ku mmwera kwa Afilika a Judith Lewis, anati vutoli likupita kuwasowetsa chiyembekezo. "Mwayi omwe unapezeka othetsera vuto lalikululi ukutsekedwa," iwo anatero. "Tikufuna chithandizo chochuluka tsopano. Tikufuna chakudya chochuluka kapena ndalama zoti tigulire katundu yemwe adakapezeka kummwera kwa Afilika kuti tichepetse vuto lalikululi.
Pakadali pano bungwe la WFP likuthandiza anthu amene ali pa chiopsezo okwana 6 miliyoni ku maiko omwe akhudzidwa kwambiri. Theka la anthuwa ndi ochokera ku dziko la Zimbabwe. Nthambiyi inati ali ndi chikhulupiliro kuti chiwerengero cha anthuwa chikula.
Bungwe loona zaumoyo dziko lonse lapansi la World Health Organisation lati maiko a kummwera kwa Afilika poonjezerapo kukhala ndi anthu ochuluka a matenda a Edzi padziko lonse, lilinso ndi chiwelengelo chochuluka cha anthu osoya zakudya mthupi. iwo anati anthu 300,000 atha kufa ndi matenda osowa chakudyawa pa miyezi isanu ndi umodzi ikubwerayi.
Mai Lewis anati anthu ayamba kale kufa. "anthu akumasamuka mmidzi mwawo, kupita ku malo omwe amvetsedwa kuti kuli chakudya. Vuto ndilakuti tilibe chakudya chokwanira choti tingawadyetse anthu omwe ali pa ndandandawa komanso omwe ali mmadera ena. Kodi pali kuthekera koti zitha kubweretsa chipwirikiti ? eya."
A Judith Lewiis a bungwe la WFP anati nthawi ngati ino mu chaka chilichonse nthambiyi imakhala ikukonzekera mmene ingapezere chakudya cha maderawa nyengo yamvula isanayambe mu mwezi wa Okotobala. Koma iwo anati poti bungwe la WFP likupeza kale mavuto kukwaniritsa mmene amafunira, sangayambe kukonzekera ndondomeko ina yopereka zakudya mttsogolomu.
Nduna yaikulu ya dziko la Canada yasangalatsidwa ndi ndondomeko ya chitukuko cha mu Afilika-2002-04-05
Nduna yaikulu ya ku Canada a Jean Chretien anati iwo ndi okhutitsidwa ndi kupita patsogolo komwe kukuchitika pokafikila ndondomeko ya chitukukoyi mu Afilika.
A Mr. Chretien anaperenga ndemangayi Lamulungu atatha kukumana ndi mtsogoleri Wa dziko la South Africa, a Thabo Mbeki ndi atsogoleri ena a mmadera ku Pretoria.
Mkulu wa gulu la maiko asanu ndi awiri omwe ali ndi mafakitale ochuluka kuonjezelapo dziko la Russia , a Mr. Chiretien akuyendera ku Afilika kuti akambilane mgwirizano wotukula dera la Afilika wotchedwa NEPAD.
Iwo anati NEPAD idzakhala imodzi mwa zokambirana za msonkhano wa atsogoleri a maiko mwezi wa juni wotchedwa G-8 summit ku Kananaskis mu dziko la Canada.
Maiko omwe ali mu gulu la G-8 ndi Britain, Canada, France, Germany, Italy, Japan, United States ndi Russia.
a Mr. Chretien anati mitu yokambilana ngati ufulu wa anthu, ufulu olamulila wa demokalase, chilungamo ndi ulamuliro wabwino zikakambidwa ku msonkhano wa atsogoleri a G-8 wo.
NEPAD inapereka zolinga zopititsa patsogolo demokalase ndi ulamuliro wabwino mu Afilika kuti iwo apeze chithandizo cha ndalama chochokera ku maiko a azungu. Iwo akuyembekeza kufikira kukula kwa pa chaka kokwana 7 pelesenti mu dera la Afilika pofika chaka cha 2015.
Mtsogoleri wa dziko la South Africa a Thabo Mbeki anati ndiwokhutitsidwa kuti Afilika yakonzekera bungwe la NEPAD ndipo anati pali kupita patsogolo ndi demokalase mu derali.
A mr. Chretien ndi a Mbeki anakumana ndi atsogoleri a maiko monga a Festus Mogae a ku Botswana, Bakili Muluzi a ku Malawi, Joaquim Chissano a ku Mozambique, Sam Nujoma a ku Nambibia, Benjamin Makapa a ku Tanzania ndi wachiwiri kwa mtsogoleri a Enoch Kavindele a ku Zambia.
Mtsogoleri wa dziko la Zimbabwe a Robert Mugabe amene anawinanso masankho otsutsana mu dziko lawo, sanaitanidwe ku msonkhanowu.
Bungwe lolemba nkhani lotchedwa Reuters News Agency lati nduna yaikulu ya dziko la Canada yayendera kale dziko la Morocco, Algeria ndi Nigeria pa ulendo wawo woyendera maiko asanu ndi limodzi. Iwo ayenderanso dziko la Ethiopia ndi Senegal akachoka ku South Africa.
Nkhani zina mu lipotili anapereka ndi Reuters ndi a AFP.
Kugwiritsa ntchito ana ku Malawi-2002-02-28
Bungwe lotchedwa Eye of the Child, laonetsa kukhudziwa ndi chiwelengero chochuluka cha ana amene akukakamizidwa kugwira ntchito chifukwa cha umphawi.
iwo anati ana amenewa amakhala pa chiopsezo chozunzidwa.
Ana ena achichepere amagwira ntchito yoitanila ma minibasi ku boma la malonda la Limbe mu mzinda wa Blantyre. Pali ana ena ambiri omwe amakakamizidwa kukagwira ntcito chifukwa cha umphawi.
A maxwell Matewere ndi mkulu woyang'anira bungwe la Eye of the Child. Iwo anati ana ambiri amachokera kumamidzi. Iwo anati , "pakadali pano sitinapange kaundula koma a unduna wa zantchito akukonzekera kutero ndi ndalama zochokera ku bungwe lapadziko lonse ,loona za ntchito.
Kuchokera ku ntchito ndi kafukufuku wathu, tikuona kuti kugwiritsa ntchito ana ndi vuto lalikulu makamaka madera a mmidzi, ndipo mutha kuona kuti kutenga ana opanda chilolezo kuchokera ku mmidzi kupita ku tawuni komwe achinyamata ambiri akugwira ntchito mu nyumba za anthu.
A Matewere anati ana osauka kawirikawiri amapeza ntchito ku minda ikuluikulu yochitira ulimi.
Iwo anati, "Tazindikira kuti pali ana ena omwe akugwira ntchito ku minda ikuluikulu yolima Tiyi ndi Fodya.
Palinso ana ena amene akumagwira ncthito youmba njerwa makamaka kuchokera kwa makolo awo amene akumawalimbikitsa kugwira ntchito zotero.
A Mr. Matewere anati bungwe la Eye of the Child lazindikira kuti pali kuphwanya ufulu wa ana kwakukulu mdziko muno. Monga kugwililira, kuipitsa koma kugwiritsa ntchito mopyola muyeso.
Iwo anati uku ndi kuphwanya malamulo okhudza ana a bungwe ladziko lonse la United Nations.
"Mukaona malamulo okhudza ana," iwo anati, " muona kuti limapereka malamulo oteteza ana ku zoipa zilizonse zoika pa chiopsezo moyo wao,kakulidwe kawo kamene kangasokoneze maphunziro awo.
Choncho ana amene amapezeka akugwira ntchito mminda yaikulu yolima Tiyi, oumba njerwa, mwachidziwikire kuchokera mu malamulo a ufulu wa ana ufulu wawo ukuphwanyidwa.
Mkulu woyang'anira bungwe la The Eye of the Child ati bungwe lawo likufufuza njira zotetezera ufula wa ana.
Iwo anati kuti akwanitse zimenezi, gululo layambitsa ma pologalamu angapo. "Tayambitsa pologalamu yatsopano ndipo chomwe tikufuna kuchita ndi kudziwitsa dziko zinthu zomwe zingathandize moyo wa mwana komanso ufulu wa mwana.
Komanso tikufuna tibweretse kuthekera mwa anawa kuti azitha kufotokoza nkhawa zawo.
Kuchokera kwa akuluakulu a ku unduna wa za ntchito, ana ambiri amakakamizidwa kusiya sukulu ndi kukapeza ntchito chifukwa makolo awo sangakwanitse kuwalipilira ndalama yokaphunziliira.
Ngakhale sukulu za pulaimale zili zaulele ku Malawi, ana ambiri samapita chifukwa chosowa zinthu ngati zovala.
A Malawi okwana 11 million opitilira mlingo wa 60 pelesenti amakhala moyo osauka.
Khoti la boma la Malawi lazenga athu khumi ndi awiri okhudzidwa ndi imfa ya munthu wakhungu lachi alubino.
Khoti lalikulu mu dziko la Malawi lamnga athu asanu kamba kokupha mnyamata wa zaka 22 mu chaka cha 2018 kuphatikizapo mchimwene wake.
Khotilo linamangaso anthu asanu ndi anayi pogulitsa ziwalo za thupi la malemuyi.
Akuluakulu a boma la Malawi ati anthu a chi alubino opitilira 170 anagwidwa kuyambira chaka cha 2014, pokhulupilira kuti ziwalo zawo zimabweretsa mwayi ndi chuma.
Abale awo a malemuyi a MacDonald Masambuka, anachoka mu khoti lachinayi ndi chiyembekezo choti chilungamo chipelekedwa, khoti litamanga anthu onse khumi ndi awiri omwe akuimbidwa mlandu wokhudza imfayi.
Achibalewo, kuphatikizapo mayi ake a Masambuka, anali odekha pamene oweluza milandu a Dorothy Nyakaunda amawerenga zigamulo.
Anthu amene aweruzidwa ndi wansembe wachikatolika a Thomas Muhosa, wapolisi a Chikondi Chileka, a dokotala a Lumbani Kamanga ndi mchimwene wa malemuyo a Cassim Masambuka. Iwo anagamulidwa ku milandu ya kupha, kuchotsa ziwalo za anthu, kuvulaza thupi la munthu olumala ndi kugulitsa anthu.
A Kamanga anaweluza mlandu wakupha mchimwene wa malemuwo ndi anthu ena anayi.
Khotili linaweruzanso anthu ena asanu ndi awiri, kuphatikizapo ansembe ndi wapolisiyo pogulitsa ziwalo za munthuyo.
Malonda a minofu ya anthu kuchokera ku khoti, a Muhosha, a Chileka ndi ena anadzipeleka kuchita malonda a mnofu wa thupi la munthu wakufa.
Oweruza mlanduwu anati boma linatsimikiza mosakaikira kuti anthu khumi ndi awiri anapha a Masambuka kuti achotse mafupa awo poona ngati zithandizira chuma chawo.
Iwo anati a Masambuka ndi mmodzi mwa anthu a chi Alubino omwe achitidwa chiwembu posachedwapa koma sanatetezedwe ndi dera lawo.
Mkulu wozenga milandu a Steve kayuni ndi omwe anayimila boma pa mlanduwu. Iwo anati anali okondwa kuti a khoti anavomeleza chigamulo chomwe anapereka chokwana zisanu ndi ziwiri.
"Ndi nkhani yokhudza kwambiri ku mbali ya dziko poona kuti pali wapolisi, wansembe komanso mchimwene wa malemuyu amene akukhudzidwa pa nkhaniyi.
Mukhoza kuona kuti nkhaniyi ikuthera pa nkhani yokhuupilirana. Kuti annthu amene a MacDonald amawakhulupilira kwambiri ndi amene anawapereka ndi kuwachita chipongwe," anaetero a Kayuni.
A masambuka anasowa mmudzi mwawo pa 9 Malichi mwezi wa 2018, ndipo thupi lawo lopanda manja ndi miyendo linapezeka atalikwilira mu dimba pa 2 epulo mwezi wa 2018 kumudzi kwawo ku Machinga, ku mmwera kwa dziko la malawi.
Mapepala a ku khoti anaonetsa kuti a Masambuka anayengeleredwa ndi mchimwene wawo kuti akakumana ndi anzake amene amati amupezera mkazi woti iye akwatire.
Koma atafika pa malopo, anzake amanenawo anawagwira pakhosi a masambuka ndikuwakokera ku dimba komwe anakawapha. Pamenepo achiwembuwo anadula manja ndi miyendo yawo, kuwotcha thupi lawo ndi petulo ndikulikwilira pomwepo.
Uwu unali mlandu woyamba okhudza anthu apamwamba a mu dera omwe anachita nawo chiwembu munthu wa chi Alubino
A Masauko Chamkakala, woimila mlandu anthu ozengedwa mlanduwu anati iwo aikilapo ndemanga akawerenga bwinobwino chigamulocho.
"Tidakadikilabe chigamulo choyenera cha mlanduwu kuti tiwerenge bwinobwino kenako tiyankhule ndi makasitomala athu," anatero a Chamkaka.
Anthu omenyela ufulu anati iwo amayembekezera khoti kuti lipereke chilango cholimba kwa anthu anamangidwawa.
Chilango chachikulu.'
A Ian Simbota ndi omwe anayimila mgwirizano wa anthu a chi Alubino ku khotilo.
"Pamene oweruza mlandu amawerenga, pomwe panandikhudza ndi pamene ansembe a Muhosha ndi ena amaweruzidwa chifukwa chogulitsa ziwalo za anthu.
Mukapita ku malamulo a zochotsa ziwalo za matupi a anthu, sizovuta kwambiri pa nkhani zolakwa ngati zimenezi.
Tikuyang'anira oweruza mlandu kuti ngati kuli kotheka nkhaniyi aione kufunikira kwake kuti pakhale chilango chachikulu," anatero a Simbota.
Khoti lalikulu likuyembekezeka kupereka chilango kwa anthu ochita zoipawa pa 30 mwezi wa Meyi.
A Khoti lalikulu agamulanso mlandu wina lachinayi pamene mzibambo wina wa zaka 37 anapha mnyamata wa chi Alubino wa zaka 14 ku Phalombe. Mzibamboyi akakhala ku ndende moyo wake onse.
Akuluakulu a boma la zimbabwe aziikila kumbuyo polanga anthu ophwanya malamulo pa zionetsero, alimbikitsa kudekha ndi ndondomeko ya chuma.
Nduna yoona nkhani zakunja ndi malonda a padziko lonse lolemba laziikila kumbuyo polanga anthu ophwanya malamulo ku zionetsero zotsutsana ndi boma ndipo linauza anthuwo kuti adekhe pamene akusintha kayendetsedwe katsopano ka chuma.
Ngakhale aliyense ali ndi ufulu wochita zionetsero, " pakhala malingaliro oipa ochuluka komanso kulimbikitsa mchitidwe wa nkhanza," a Sibusiso B. Moyo anauza waielsi ya VOA pamene amafunsidwa mafunso. Poitanitsa chitetezo cha dziko, iwo anavomera nthawi yogamula milandi ku khoti la ku ZImbabwe msanga kuti akalimbikitse kuletsa komwe apolisi akuchita pa zionetsero zomwe a chipani chotsutsa boma cha MDC akonza.
Akuluakulu a mgwirizano wa zipani akukakamiza mtsogoleri Emmerson Mnangagwa ndi chipani cholamula cha ZANU-PF kuti achitepo kanthu posinntha boma. Anakonsa zionetsero lolemba ku mzinda wachiwiri wa dzikolo ku Bulawayo, koma apolisi analetsa patatsala maola ochepa kuti zionetselozi ziyambe. Zionetsero zina zakonzedwa sabata yamawa, ku mzinda wa pakati wa Gweru lLachiwiri komanso kummwera chakummawa kwa mzinda wa Masvingo Lachitatu.
Apolisi anali ataletselatu zionetsero zina zomwe zimayenera kuchitika Lachisanu lapitali ku Harare, chiganizo chomwe analetsa ndi a khoti la Zimbabwe. Otsatira chipani cha MDC ochuluka sanalabadile za kuletsedwako zomwe zinachititsa chisokonezo pakati pa anthu ndi Apolisi. Makanema ndi zithunzi zinaonetsa Apolisiwo akumenya anthu ochita zionetselo zomwe zinabweretsa madandaulo kuchoka ku mabungwe oona za ufulu wa anthu, kuphatikizapo ofesi ya dziko lonse lapansi ya United Nations.
Apolisi ambiri osati anthu ochita zionetsero adawonekera mwamphamvu mmisewu ya ku Bulawayo Lolemba, iwo anali kuyendayenda mmisewumo atavala zishango za kumaso, atanyamula zikwapu, ndi mfuti. Atolankhani anati Apolisiwo anabwera ndi magalimoto awo ndi mizinga ya madzi yomwe anaisiya mtawunimo.
Wachinyamata wina yemwe anadzitchula dzina lake kuti ndi James mu dera la Bulawayo, anauza wailesi ya VOA kuti zokambirana pakati pa boma ndi atsogoleri otsutsa ndizofunika kwambiri kuposa zionetsero.
"Kunena chilungamo, kuchita zionetsero titha kuvulala pomenyedwa ndi kuthamangitsidwa. Palibe chomwe ife tikuona kuti chitha kutulukapo," anatero James. "Koma anthuwa akuyenera kukhala pansi ndikuona chomwe angatichitire, makama ifeyo achinyamata. Takhudzidwa kwambiri ndipo tikukula ndikumangothamanga.
Nduna yoona zakunja a Moyo anauza wailesi ya VOA kuti iwo akupanga njira zofunika zosinthira chuma zomwe akutsimikiza kuti ngakhale achinyamata adzawapezera ntchito kuti ndalama ndi anthu obweretsa ndalamazo asamavutike kubwera mu dziko lino lomwe ntchito zizipangidwa ndipo achinyamata adzakhala mbali ya chuma chi.
A Moyo anati dziko la Zimbabwe liri pakati pa pologalamu ya zaka ziwiri yokhazikitsa dzikolo kuti abwezeretse chuma chawo chomwe chinawonongeka. "Tili ndi chaka chimodzi, ndipo tikuti tidzakala titatuluka mu nyengo yowawitsayi."
Kum'mwera kwa Afilika anthu pafupifupi 16 miliyoni akukumana ndi mavuto a zachuma ochuluka kuyambira chaka cha 2008, kuvutika ndi kukwera kwambiri kwa mitengo ya zinthu komanso katangale wa zakazaka. Ambiri amavutika kugula zinthu zofunikira ngati chakudya ndi mankhwala. Ndi kusoweratu chuma komanso mbewu zoonongeka ndi chilala ndi mphempo yamphamvu, a UN World Food Program akuyembekeza kuti anthu okwana 5.5 million adzafunika chithandizo chadzidzidzi cha chakudya mwezi wa Epulo.
Nduna yoona za chuma a Mthuli Ncube amene ananeneratu za kukula kokwana 3.1 pelesenti pamene amapereka lipoti ku nyumba ya aphungu ya ku Zimbabwe mwezi wa Ogasiti. "Kaundula wa 2019 wa kakulidwe ka chuma akuyenera kufika mlingo wochepera," atolankhani a Reuters ndi amene anapeleka lipotili.
A Ncube sanapeleke nambala iliyonse yatsopano.
Anthu osagwira ntchito m'boma, atsutsana ndi akuluakulu a chitetezo m'boma la Tanzania poletsa machitidwe a zinthu.
Anthu a mu Afilika osagwira ntchito m'boma omwe akukumana nawo pa msonkhano ku Tanzania anafunsidwa komanso kuchenjezedwa mathero a sabatayi,mu zimene omenyera ufulu wa anthu amati ndi njira imodzi yoletsera ufulu wa malankhulidwe mu dera la East Africa.
Zambiri zikutulukirabe pa zomwe zinachitika kwa anthu makumi anayi osagwila ntchito m'boma amene anali pa mkangano ndi akuluakulu a chitetezo pa msonkhano waukulu wotukula maiko a kummwera kwa Africa wotchedwa Southern African Development Community ku Dar es Salaam.
Koma akatswiri a za ufulu Lolemba anati gawo ili ndi chizindikiro china chodandaulitsa pa kuchuluka kosowa chikhulupiliro ndi nkhanza kuchokera ku boma.
A Catherine Eden, woimila milandu ku bungwe la Tanzania Human Rights Coalition, anati zomwe zinachitikazo zinayambira pa kusamvetsetsana. Nthumwi khumi ndi zisanu zochokera ku dziko la South Africa, iwo anati, zinafuna kuchita chikumbutso patatha zaka zisanu ndi ziwiri pa anthu ambiri omwe anaphedwa ku mgodi wa ku Marikana pa 16 mwezi wa Ogasiti. Okumba migodi makumi atatu ndi anayi omwe ankachita zionetsero anaphedwa ndi apolisi, mu kuphedwa kochuluka chitheleni ulamuliro wa tsankho mu chaka cha 1994.
Nthumwi pa zochitika zina zinayimba nyimbo ya fuko la dziko la South Africa, anakhala ndi mphindi ya chete ndipo anauza boma lawo kuti likuyenera kuteteza anthu awo. Koma chinthu china chomwe analemba pa pepala chinatsimikizila a polisi a chitetezo kuti nthumwizo zinali ndi zolinga zina zazikulu.
"Iwo analemba ma uthenga pa mapepala akuluakulu, amene pa zooneka zomwe zomwe anajambula anati, 'lekani kupha anthu athu', iwo anatero. Ndikuona ngati munali munthu wachitetezo cha boma mu msonkhanowo yemwe anaona mauthengawo ndikuwamasulira ngati kuti panali dongosolo lochita zionetsero. Koma mukaona bwinobwino palibe ubale wina uliwonse woonetsa kuti amafuna kuchita zionetsero chifukwa cha kuombera kwa a Marikana ku Tanzania.
Sizikudziwika bwino ngati panali amene anamangidwa. Magulu ena a zaufulu anati koma anthu amaiko ena omwe anachita nawo zionetserozo anamangidwa koma sanafunsidwe kalikonse.
Amantha, osatetezeka'
A Eden anati anaitaniidwa ndi akuluakulu pamene anapita ku polisi lachisanu kukakumana ndi oyan'ganila a muderalo ndipo iwo anasiidwa atawapatsa chenjezo. Kenako apolisi anapita kumalo ogona nthumwizo kukayang'ana zida zomwe amayesa kuti zinali za chiopsezo. iwo sanapeze chilichonse, anatero.
A janet Zhou mkulu wa bungwe loona za mgwirizano wa ngongole ndi chitukuko lotchedwa Zimbabwe Coalition on Debt and Development, anali mmodzi wa anthu amene anafunsidwa mafunso ndi a chitetezo ku malo ogona wo.
"Ndinali ndi mantha, ndinali osatetezedwa, Ndinadzidzimutsidwa kungokambapo zochepa," iwo anauza wailesi ya VOA atabwelera kwao ku Harare. "patatha pakati pausiku achitetezo asanu ndi awiri anabwera kumadzandifunsa zokhudza zionetsero ndi mapepala olembedwa, zomwe sindikanatha kuwapatsa, zinali zinazake. Sindinazimvetsetse. Zinandisiya ndi mantha."
Apolisi akuti anawauza iwo ndi nthumwi zina makumi anayi kuti akhale mmalo awo ogona tsiku lonse la loweruka. Iwo anawafunsa ngati anali atamangidwa koma sanawayankhe.
"Zomveka bwino."
A Oryem Nyeko ofufuza nkhani za ufulu wa athu a ku Kampala, anazindikira kuti apolisi a ku Tanzania sanachitepo chilichonse chophwanya malamulo. Koma iwo anati sikuti izi zochita zolondola.
"Ndikuganiza kuti ndichinthu choyenera kuti apolisi achite," iwo anatero. " Koma chophinja ndichoti zikudzetsa vuto lalikulu ku Tanzania pothetsa malo ndi mwayi wa anthu osagwila ntchito m'boma pamene akuyenera kumasuka kudzifotokoza. Iyi ndi mbali imodzi yobweretsa kupondeleza anthu mudziko.
Magulu apadziko lonse monga gulu loteteza atolankhani lachenjezanso kuchuluka kwa kupondeleza. Pa msonkhano waukulu wa SADC gulu la oyang'anira linazindikila madandaulo a kusokonekela kwa ufulu wa nyumba zofalitsa nkhani komanso kuukira atolankhani, kuimitsa njira zofalitsa nkhani, kutseka intaneti ndi kuletsa kulembetsa.
A CPJ anatchula mwapadera mtolankhani wa ku Tanzania a Azory Gwanda, amene anasowa kuchokera mu chaka cha 2017 ndi a Erick kabendera amene anamangidwa mwezi watha pozengedwa mlandu wokhudza ndalama zomwe bungwelo linati zikugwirizana ndi utolankhani wawo otsutsa.
A Kambendera adakali kundende. Lolemba, a Eden woimila milandu wawo, anati a khoti apanga chiganizo chosuntha tsiku lawo lokaonekera ku khoti kuti awapatse ozenga mlanduwo nthawi yofufuza. Izi ziwasungabe mu ndende kupitilira sabata imodzi mpaka pa 30 Ogasiti.
"Kuda nkhawa kosefukila".
A Anna Henga mkulu wa bungwe la malamulo ndi ufulu wa anthu lotchedwa Legal and Human Rights Center, anati zomwe apolisi akuchita zikubweretsabe kudandaula ku Tanzania pansi pa mtsogoleri wawo a John Magufuli, pamene kutsutsana kukuchulukira.
Izi zikutanthauza kuti zipitiliza kuchepetsa malo oti anthu angamasukilepo. Chifukwa izi zinachitika mu chaka cha 2016. Pali nkhani zambiri, pali chitukuko chosakhala bwino ku malo a anthu osagwira ntchito m'boma. Ndipo ndi cholunjika kwa anthu ngati mabungwe oti siaboma, ofalitsa nkhani, kupondeleza ufulu wa kayankhulidwe komanso ufulu wa mgwirizano.
Ochita zionetsero ochepa anaonekera ku Bulawayo mu dziko la Zimbabwe
Anthu ochepa anaonekera ku zionetsero zotsutsa boma ku Bulawayo mzinda wachiwiri waukulu ku Zimbabwe pamene apolisi ndi zida zawo anazungulira mmisewu ndi kukhoti komwe otsutsa boma makakamila kuti aloledwe kuchita zionetsero.
Malonda omwe amakhala pikiripikiri ku tawuni ya Bulawayo analephereka chifukwa cha kuchuluka kwa magalimoto a a polisi, mizinga ya madzi ndi apolisi ochuluka amene amayenda pansi.
A chipani chotsutsa a Movement for Democratic Change anaitanitsa zionetserozo ngati njira yowakakamiza a Emmerson Mnangagwa, mtsogoleri wa dzikolo kuti avomere kusintha boma pakati pa mavuto a zachuma ndi kusagwilizana mu ndale.
Koma apolisiwo analetsa zionetserozo kummwera kwa mzindawo kamba ka nkhani ya chitetezo. Oweruza milandu ku Bulawayo akumvetsera kutsutsa kwaa mbali yotsutsa boma pa zionetserozi.
Zionetserozi zinakonzedwa potsatira zionetsero zomwe zinachitika mu mzinda wa Harare lachisanu pamene anthu 700 anaguba ngakhale sanamvere kuletsedwa ndi apolisi komwe kunalengezedwa ku khoti lalikulu. Apolisi anagwiritsa ntchito utsi wotulutsa misozi, kumenya ndi ndodo kuti athetse zionetserozo.
Anthu a ku Zimbabwe akamba za nkhanza za apolisi mu nthawi ya zionetsero zokhudza chuma.
Anthu a ku Zimbabwe sanagwirizane ndi kuletsedwa kuchita zionetsero ndi apolisi Lachisanu, ndipo iwo anakachita zionetserozi zokhudza kuwonongeka kwa chuma cha mu dzikolo.
Ngakhale a khoti lalikulu analetsa zionetsero zomwe anakonzazo, otsatira chipani cha Movement for Democratic Change analowa mmisewu ndikukalimbana ndi apolisi, Ena mwa amene anavulala anaimba mlandu apolisiwo posokoneza zionetserozo, zomwe anati zinali zokakamizira boma la mtsogoleri wa dzikolo a Emmerson Mnangagwa kuti lidzetse moyo mu chuma chakufa cha dziko la Zimbabwe.
Ndi misonzi mmaso mwawo, mzimayi wa zaka 32 a Tafadzwa Bvuta anati pepala lawo la digiri silinawathandize kuwapezera chithandizo chilichonse ana awo atatu.
"amatimenya," ananena apolisiwo. "Tachita chiyani? Gulu la chitetezoli limayenera kutetenza tonse osati munthu mmodzi. Tipita kuti kokapulumukira? Tiphe ana athu chifukwa tikuvutika kuwasamalira?"
A make Nyashanu a zaka 27 anati apitiliza kuchita zionetsero chifukwa iwowo ndiwokwiya ndi kusalembedwa ntchito.
Iwo anati apolisi amamenya mosasankha anthu opanga zionetserowo, ngakhale anthu achikulire ndi ena oti samachita nawo zionetsero. "Kodi umenewu ndi ufulu wa demokalase?" iye anafunsa, kuphatikizapo kuti zinali zionetsero za mtendere koma apolisi anachititsa chisokonezo.
Otsutsa boma anati achitanso zionetsero Lolemba ku mzinda waukulu wachiwiri ku Zimbabwe wa Bulawayo, ndipo adzapitanso ku mizinda ina pokhapokha boma litayankhulapo ndi kuchita kanthu pa nkhani ya chuma chadzikolo.
Yankho la Boma.
Nduna ya zofalitsa nkhani a Monica Mutsvangwa anafotokoza kuti zionetserozo ndizosapindulitsa, anati zionetsero za mwezi wa Januwale zotsutsana ndi kukwera kwa mafuta, kunachititsa kuti ndalama za ma dola zapakatikati pa 20 ndi 30 miliyoni zitayike chifukwa cha kuba komanso kusagwira ntchito kwa masiku.
Boma lauza anthu onse opita patsogolo a boma la Zimbabwe kuti asalore kugwiritsidwa ntchito ndi mphamvu zosakhala bwino kuti dziko lawo lisakhazikike, ati izi zingopitiliza mavuto omwe dzikolo lukukumana nawo pamene dzikolo likuyesetsa kukonza kuti likhazikike, iwo anatero, nkanakonda anthu anakamvera mtsogoleri wathu powaitana kuti tikonze mavuto omwe tikukumana nawowa mwa umodzi ngati dziko.
A Daniel Molokhele, mneneri wa otsutsa boma, anati chipani chawo sichikugwirizana ndi zomwe a Mnangagwa akuyankhula ndipo anawaimba mlandu obera zisankho za chaka cha 2018. Iwo anati zionetsero zipitilira pokhapokha chuma cha dziko la Zimbabwe chibwelere mmalo mwake.
A bungwe la UN adzudzula boma la Zimbabwe pa mchitidwe wolanga anthu pa zionetsero zamtendere zomwe zinachitika.
Ofesi ya ufulu wa anthu ya U.N yadzudzula mchitidwe wolanga anthu Lachisanu ku Zimbabwe pa chipolowe chomwe apolisi anachititsa pa zionetsero za mtendere mu mzinda wa Harare. Nthambiyi yayambitsa kufufuza nkhaniyi pogwiritsa ntchito mphamvu za asilikali a chitetezo.
Mneneri wa ufulu wa anthu ku bungwe la U.N a Rupert Colville anati pali njira zabwino zothana ndi mavuto omwe anthu akulira nawo pa nkhani ya chuma cha dziko kusiyana ndi kuzunza anthuwa pochita zionetsero za mtendere.
Ndife okhudzidwa kwambiri ndi mavuto a zachuma ndi chikhalidwe omwe akuchitikabe ku Zimbabwe. Povomeleza khama la boma, bungwe la dziko lonse ndi la U.N ku Zimbabwe pochepetsa mavutowa komanso kusintha ndondomeko, vuto la chuali likukhudza mosakhala bwino ufulu wa khalidwe ndi chuma wa anthu a ku Zimbabwe, A Colville anatero.
Mzika za dziko la Zimbabwe zikuvutika ndi kukwera mitengo kwambiri kwa zinthu, monga zinthu ngati mafuta agalimoto, chakudya, mayendedwe komanso chisamaliro cha moyo zakwera mitengo. Poonjezela mavutowo mphepo yaikulu yotchedwa Cyclone Idai yomwe inaomba dziko la Zimbabwe mwezi wa Malichi ndi chilala chachikulu.
A bungwe la United nations anati gawo limodzi mwa magawo atatu a anthu 16 miliyoni a dziko la zimbabwe akufunika chithandizo.
Chomwe chinachititsa kuvulazidwa ndi kumangidwa kwa anthu kuchokera Lachisanu sichikudziwika. Koma a Colville anauza wailesi ya VOA kuti ofesi yawo yalandira malipoti osakhala bwino ophwanya malamulo a ufulu wa anthu pa miyezi yapitayo.
"Monga mmene ndinafotokozera pali malipoti amene akubwera okhudza kutenga anthu mokakamiza, kumenyedwa ndi zina zambiri kwa anthu omenyera ufulu. Sitinapeze mwayi wotsimikizira ndikuona bwinobwino kupatula zomwe zinachitika masiku apitawa," a Colville anatero. "Iyi ndi nyengo yovuta kwambiri."
A Colville anati akuluakulu aboma ali ndi udindo woonetsetsa kuti ufulu wa kayankhulidwe wa anthu ndi kusonkhana mwa mtendere ukutetezedwa.
Bungwe la ufulu wa anthu la U.N lapempha boma kuti lionetsetse kuti anthu osagwira ntchito m'boma mu njira iliyonse azichita zinthu opanda mantha a ntchito yawo.
Ngakhale pali mafuta osungidwa, Africa wakhudzidwa ndi kukwera mtengo kwa mphamvu zochokera ku mafuta.
Anthu a ku Afilika akupeza mavuto ndi kukwera kwa mafuta ndi mphamvu ya magetsi, anatero ounguza, ngakhalenso maiko a Nigeria ndi Angola amene amagulitsa mafuta ku maiko ena.
Pamene opanga mafuta ochepa ena akupeza ndalama yochuluka, chiyambileni kuukila kwa dziko la Russia ku Ukraine pa 24 Febuluwale, dzikoli likukanika kukonza mafutawa zomwe zikukakamiza maiko kulipira mitengo yokwera kuti abweretse mafuta ndi zina kuchokera kmaiko a ku Asia ndi ku Ulaya.
Dziko likupitilira kukhudzidwa ndi kukwera mtengo kwa mafuta a chilengedwe amene amaagwiritsidwa ntchito mu feteleza wokulitsa mbewu za chakudya.
Ndi malipiro kukhala chimodzimodzi, kupitilira magawo awiri pa atatu a anthu a ku Afilika akumva kukakamizidwa ndi kukwera mitengo anatero a Franklin Cudjoe mtsogoleri wa malo otchedwa Imani Cennter for Policy and Education dziko la Ghana.
Gawo la dzikoli lakhudzidwa kwambiri chifukwa timadalira kwambiri kugula mafuta ochokera ku maiko ena, monga maiko ambiri aku Afilika alibe mafuta opanga okha," a Cudjoe anauza wailesi ya VOA.
Mitengo inakwera pa msika wa dziko lonse pambuyo pa kuukilidwa kwa dziko la Ukraine komwe kunayambitsa kusintha kwa malamulo a dziko lonse motsutsana ndi dziko la Russia, limodzi mwa maiko otumiza mafuta ku maiko ena. Mwachidule mtengo unakwera kuposela pa 120 dolazi pa galoni iliyonse lachisanu asanagwirizane zotsitsa kufika pa 103 dolazi.
Kukwera mitengo kwamphamvu ya magetsi, ndikomwe kukuchititsa kukwera mitengo ya zinthu ku Afilika. Mwachitsanzo ku Ghana kukwera mitengo ya zinthu kunali pa 15.7 pelesenti chaka ndi chaka kusiyana ndi 13.9 pelesenti mu Januwale, kuchokera ku chiwelengero cha dzikolo.
Ku dziko la Zimbabwe mitengo ikukwera kwambiri. Sitolo ina yotchedwa TM ku Harare, kileti ya mazira 30 ndi ma dolazi okwana 6.70 lachiwiri, lachitatu anali ma dolazi okwana 7.81. Mtengo wa mkate unachoka pa ma dolazi okwana 1.49 kufika pa 1.84, Nyama ya n''gombe inachoka pa ma dolazi okwana 3.35 kufika pa 5.22
Mitengo ya mafuta inakweranso. Ku Harare mtengo pa lita mtengo unakwera kuchoka pa ma dolazi okwana 1.41 kufika 1.69 kuchoka Lachiwiri kufika Lachitatu.
Kukwera kwa mitengo ya zakudya ndi komwe kunachititsa kukwera mitengo kwa ogula zinthu mu dziko la Aigupto (Egypt), inakwera kufika pa 8.8 % mwezi wa Febuluwale. Kukwera kwachangu mu zaka zitatu, malinga ndi ziwerengero za nthambi ya CAPMAS.
A Cudjoe anati zinali zovuta kwa maboma ndi madera ngati a African Union kuti apange njira zodzitetezera podzathandizira anthu ogula zinthu mu nyengo ya kusatsimikizika kwa chuma.
Ngakhale kutamangidwa chitetezo mu njira yopeleka chakudya," anatero a Cudjoe poonjezera, "Ndikulingalira dziko la Nigeria, linakakhala ndi njira yake bwezi likugulitsa chakudya ku maiko ambiri motsika mtengo panopa."
"Pakuyenera kukhala changu chodzimangira chitetezo, ndalama zoti zitha kutisunga-zotipewetsa kuwonongeka ku kusatsimikizidwa kwa zinthu zochitika pa dzilo lonse.
A Chibamba kanyama, oona zachuma mu mzinda wa Lusaka ku Zambia, anati kuchotsa misonkho ya mafuta chitha kukhala chinthu choyenera kuchita panopa ndi nyengoyi poteteza anthu ogula ndi mafakitale.
"Maiko a dera la Afilika akuyenera kupeza njira yolowelerapo," iwo anatero. Ali ndi chisankho chotsitsa misonkho kuti atsitse mitengo yazinthu kapena kusiya mitengo yomweyo ndi kugwiritsa ntchito ndalama za boma kuti atsitse mitengo kwa anthu ofuna chithandizo.
Koma a Kanyama anapereka maganizo oti zovuta za maiko zomwe zikuchitika pakati pa Russia ndi Ukraine amene ali maiko ogulitsa katundu ku Afilika, zitha kupereka mwayi ochuluka kwa opanga zinthu zosiyanasiyana ku Afilika.
Maiko ogulitsa zinthu ngati South Africa, amene ali ndi machitidwe amakina amphamvu, atha kupeza mwayi wotumiza kunja zithu ngati tirigu, ndi zina zomwe asiya mpata a maiko a Russia ndi Ukraine," anatero a Kanyama.
A kanyama anatinso thandizo lochokera ku gulu lonse la dziko lapansi mwachitsanzo ngongole kwa maiko ena aku Afilika ndilolandiridwa.
Iwo anazindikira magulu makumi awiri a maiko a mafakitale ochuluka, maiko ena a chuma chochuluka msanga, ndi Mgwirizano wa maiko a ku Ulaya, "ukuyesa kupereka thandizo la ngongole."
Maiko ena ngati Zambia a kukonzanzo ndondomeko yawo ya ngongole ndi pologalamu ya IMF imene kwa ineyo ndi njira yokhayo yotulukira mavutowa," anatero a Kanyama.
Nkhani iyi idachokera ku VOA English-to-Africa service, ndi thandizo lochokera kwa otumikira a ku Zimbabwe.
Bungwe la WHO lati Katemera wa COVID ku africa anakwera ndi anthu 15 pa anthu 100 ena alionse(15%) mu mwezi wa February
Bungwe la World Health Organisation lati katemera wa COVID 19 ku Africa anakwera ndi anthu 15 pa anthu 100 alionse (15%) pakati pa mwezi wa January ndi February
Boma la Zimbabwe likukhazikitsa ntchito yolimbikitsa katemera m'dziko lawo lonse "National vaccination blitz" yomwe cholinga chake n'cholimbikitsa omwe sanabayitse katemera m'dzikoli lomwe vuto lokana kubayitsa linali lalikulu chiyambireni ntchitoyi chaka chatha. Ntchitoyi ikulimbikitsidwa malingana ndi kukwera kwa chiwerengero cha anthu opezeka ndi kachilombo ka COVID 19. Dr. Matshidiso Moeti omwe ndi regional director wa WHO ku Africa mu mawu ake anati kukwera kwa kubayitsa kwa katemera wa COVID-19 kunalimbikitsidwa makamaka chifukwa cha ntchito zofalitsa uthengawu mu mayiko omwe ali ndi chiwerengero cha anthu ambili kumbaphatikizirapo mayiko a Congo, Ethiopia, Kenya ndi Nigeria
Dr. Thierno Balde, omwe ndi regional COVID-19 incident manager wa WHO ku Africa wati anthu a mu kontinentiyi akhalebe atcheru
"Taona zomwe zikuchitika ku China, komanso kuopsa kokhala ndi machitidwe ena ofananizidwa ndi kachilomboka, mitundu ina ya kachilomboka yomwe ili ndi kuthekera kwakupezeka
WHO inati pofuna kuthandizira kuvomerezedwa kwa kamtemera wa COVID 19, ilo komanso ma bungwe ena amathandizira kubayitsa kwa namtindi wa anthu mu mayiko osankhidwa osachepera 10 ndi cholinga chofikira anthu 100 miliyoni pakutha pa mwezi wa mawa
Nqobizitha Mangaliso Ndlovu amene akugwilizira mpando wa nduna ya zofalitsa nkhani anatidziko lake silitsalira pa mbuyo
"pokhadzana ndi ndondomeko ya kubaya katemera, pochokera pa 15 March 2022 kufikira tsiku la lero, anthu okwana 159, 628 analandira kubayitsa kwa chitatu kwa katemerayu. Ntchito yakubayitsa katemera mu dziko lonse wotchedwa 'National vaccination blitz' uyamba pa 21 March 2022 ndipo boma likulimbikitsa omwe sanabayitse kuti atengerepo mwayi pa ntchitoyi" anatero Ndlovu
Mzika zambili za Zimbabwe zakana kulandira katemerayu pachifukwa chakuti iwo sakumuona bwino katemera yemwe anapatsidwa kwa iwo yemwe anapangidwa ku China, sinopharm ndi Sinova. Kutengera zotsatila zomwe zinapezedwa ndiJohns Hopkins University pakatipa, omwe akupanga namlondora wa matenda obuka pa dziko lonse, chiwelengero cha odwala mtundu wa tsopano wa COVID 19 mu dzikoli chakwera kufikira 244,012 kuphatikizira imfa za anthu 5,418.
Dr. Cleophas Chimbetete omwe ndi wamkulu wa Zimbabwe College of Public Health Physicians wati izi zili choncho kamba ka kuchotsa kwa njira zocheptsera kafalikira kwa matendawa monga kutseka kwa zipata zolowera m'dzikolo. Iye wati, komabe,sikoyenera kuti anthu akhale ndi mantha koma kulimbikitsa kutsatira njira za WHO monga kuvala zotchinga kukwama ndi kukhala motalikilana.
"chifukwa chakukhwefura njira zopwera, kukuyembekezedwa kuti chiwelengero cha odwala chikwera pang'ono. Koma ndikuganiza kuti sitingaphere mkota mwamsanga ngati pakali pano. Ndikuona kuti ndi mwayi wathu kuti tilimbitse njira zopewera komanso kutsindika kwa mzika zathu kuti COVID 19 tikanali naye. Komabe nkhani yabwino ndi yakuti matenda odwala kwambili sakukwera chiwerengero. Chomwe tikufunika kuchita ndi kupitiliza kulandira katemera komanso boma lipitilize kuyang'anira chiwerengero monga mowe likuchitira. Palibepo chobweretsa mantha komanso chotipangitsa kuoeza njira zina," anatero Chimbetete.
Boma la Zimbabwe limafuna kupeleka katemera jwa anthu osachepera 10 million pakutha kwa chaka chatha, chiwerengero chomwe ena mati n'chovuta kuchikwanilitsa potengera kusowa kwa zipangizo zofunikira komanso kuzengereza. Likuyembekezedwa kuti lilengeze chikonzero chake kuti ikwanilitse kupima kapena kusakhudzika ndi matendawa.
Finland ivekedwa kukhala dziko lokondwetsetsa kwa chaka cha chisanu pa dziko lonse la pansi
Finland yatchulidwa kukhara dziko lokondwetsetsa paziko lonse lapansi kwa zaka zisanu zotsogozana, Mu nsonkhano wa pachaka othandizidwa ndi UN waonetsanso kuti Afghanistan ndi dziko losakondwetsetsa pa dziko lonse lapansi motsatirana pafupifupi ndi dziko la Lebanon.
Serbia, Bulgaria ndi Romania awonetsa kukhara maiko omwe apititsa patsogolo kwambiri pakakhalidwe kabwino ka anthu. Kutsika kwakukulu mu mndandanda wa kukondwera, zomwe zatulutsidwa Lachisanu, wachitika ku Lebanon, Venuzuela komanso Afghanistan.
Lebanon yomwe ikukumana ndimavuto akuonongeka kwa zachuma, yafika pachiwiri kwa omaliza mukaundula wa maiko 146, pamusi pake pali Zimbabwe.
Afghanistan, dziko lomwe lazunzika ndi nkhondo lomwe lili kale pansi pa mndandanda, zaonekera kulowa pansi kwakukulu kwa kakhalidwe kabwino kapena thanzi la anthu awo kuchokela nthawi yomwe matalibani anatenganso ulamuliro kachikena mu August wapitayu. U.N. agency UNICEF anayelekezera kuti ana osapyora zaka zisanu okwana 1 miliyoni akanatha kufa ndi njala mnyengo yozizirayi akanapanda kuthandizidwa.
Mumulingo umenewu ukuimilira kukumbutsa mmene mulungo unalili wa zipangizo komanso zomwe sizipangizo zomwe nkhondo inachita kwa okhudzidwa, co-author Jan-Emmanuel De Neve anatero. The World Happiness Report, pano muchaka chawo chachikhumi, ikutengera paziganizo za anthu pachimwemwe chawo, chimodzimodzi pazachuma komanso kakhalidwe kawo
Inapeleka mulingo wachisangalalo pamulingo wa ziro mpaka 10, kutengera pa mulingo wakaundula wa nthawi yoposa zaka zitatu,zomwe zinalembedwa zatsopanozi zinamalizidwa dziko la Russia ndi Ukrain asana ukilane.
Anthu aku Northen europe anapambananso kachikena pamalo apa mwamba ndi Danes achiwiri pambuyo pa Finns, motsatirana ndi Icelandic, Swiss ndi Dutch.Dziko la United States anakwera ndi malao atatau kufika pa 16th, patsogolo ndi mulingo umodzi kwa Britain, pamene France inakwera kufika pa 20th, mulingo waku waukulu pakali pano.
Kuphatikizapo kuti ngati munthu amene zinthu zake zilibwino, kutengera maganizo a anthu mu dziko lina lililonse, kupambana kwa chisangalaro kumatengera kuwelengera GDP, kuthandizilidwa ndi ma ubale, ufulu wa munthu komanso mlingo wa katangale
Chaka chino, oyambitsawo anagwiritsiranso ntchito data pa tsamba la mchezo la intaneti kuti asiyanitse maimvaima a m'malingaliro mlili wa Covid usanafike komanso utafika. Iwo anapeza "kukula kwa nkhawa komanso kukhumudwa" mu mayiko 18 koma kutsika mu mkwiyo.
"Phunziro la uthenga opezeka mu World Hapinness Report pakudutsa kwa zaka ndilakuti kuthandiza pa maubale, kupeleka kwa wina ndi mzake komanso kuona mtima mu mboma n'kofunika pa kukhala bwino kwa munthu." olemba nawo uthenga wa mu ripoti Jeffrey Sachs analemba.
"Azitsogoleri adziko akuyenera amve"
Zotsatira zinadzidzimutsa pomwe Finland inaikidwa pamwamba mu 2018
Anthu ambili a mu chiwerengero cha 5.5 million ochokera kumayiko a Finland, Iceland ndiScandinavia anazifotoza okha kukhala osayankhurayankhura ndi osavuta kuvutika ndi kukhumudwa, komanso anavomereza kuti amayang'ana kuonetsera kwa chimwemwepagulu la anthu ndi chikaiko.
Koma dziko la nkhalango ndi nyanja zikuluzikulu limadziwikanso ndi ntchito za boma zogwira ntchito bwino, malo osambira mthunzi opezeka paliponse, kukhulupilidwa kwa adindo ndi anthu ambilikomanso chiwerengero cha milandu ndi kuyanjanitsa kochepa.
